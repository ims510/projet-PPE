   Link: amphtml
   Link: canonical
   Link: alternate
   Link: handheld
   Link: profile
   Live FM
     * Digi24 FM
     * Digi FM
     * Pro FM
     * Dance FM
   Live TV
     * Politică
     * Actualitate
     * Economie
     * Externe
     * Sport
     * TV
     * Magazin
   Mai multe
     * Politică
     * Actualitate Social Politică Sănătate Educație Justiție Evenimente
       Regional Alegeri Locale 2020
     * Economie Bani și Afaceri Companii Energie Agricultură Transporturi
       Digi Economic
     * Externe Europa SUA Mapamond Moldova Rusia
     * Sport Fotbal Tenis Handbal Alte Sporturi
     * TV Digi24 HD ^Live Emisiuni Campanii TV Video Program TV Vedete Digi24
     * Sci Tech Lumea Digitală Auto Descoperiri Natură și Mediu
     * Magazin Viață Sănătoasă Film Cultură Showbiz Vacanțe Divertisment
     * Opinii Agora Digi24 Vocile Digi Opinie și promovare politică
   Ultimele știri Interviurile Digi24.ro Meteo Digi Economic Digi Context
   Digivox
   _____________________
     * HOME
     * Știri
     * Externe
     * Israelul spune că 5 ostatici au fost găsiţi morţi într-un tunel în
       Gaza. Netanyahu: „Războiul va fi lung”

  Live Text Israelul spune că 5 ostatici au fost găsiţi morţi într-un tunel în
                     Gaza. Netanyahu: „Războiul va fi lung”

   Data actualizării: 24.12.2023 23:31 Data publicării: 24.12.2023 08:10
   bombardamente in fasia gaza Bombardamente în Fâșia Gaza. Foto: Profimedia
   Images
   Din articol
   Cronologia evenimentelor de duminică, 24 decembrie 2023  Israelul spune că
   5 ostatici au fost găsiţi morţi într-un tunel în Gaza Biden îi cere într-o
   „convorbire privată” lui Netanyahu să protejeze civilii din Fâşia Gaza
   Armata israeliană a ucis aproximativ 8.000 de combatanţi palestinieni în
   Fâşia Gaza Netanyahu: „Plătim un tribut foarte greu războiului. Va fi
   lung” Armata israeliană anunţă că 152 de soldaţi au fost ucişi în Gaza de
   la începutul războiului Armata israeliană şi-a extins operaţiunea terestră
   în Fâşia Gaza Peste 200 de palestinieni au fost ucişi în operaţiuni
   israeliene în Gaza în ultimele 24 de ore, anunţă Hamas Un petrolier sub
   pavilion indian a fost lovit de o dronă trasă de rebelii houthi Patru
   drone de atac doborâte de o navă de război americană în Marea Roşie Biden
   şi Netanyahu au discutat despre obiectivele armatei israeliene în Gaza
   Hamas solicită o anchetă internaţională asupra „execuţiilor sumare” pe
   care susţine că le-a comis armata israeliană Cronologia evenimentelor de
   sâmbătă, 23 decembrie 2023 Armata israeliană anunţă moartea a cinci
   soldaţi de-ai săi în Fâşia Gaza Liderul Hamas responsabil pentru
   furnizarea de arme a fost ucis în sudul Fâşiei Gaza IDF: 200 de terorişti
   au fost capturaţi în Fâşia Gaza, în ultima săptămână ONU spune că „niciun
   loc nu este sigur” pentru oamenii din Fâșia Gaza O navă comercială
   afiliată Israelului, lovită de o dronă în largul Indiei Guterres aduce un
   omagiu personalului ONU ucis în Gaza Armata israeliană, aproape de a-și
   asigura „controlul operațional deplin” în nordul Gazei IDF anunță că a
   distrus o reţea de sute de metri de tuneluri în sudul oraşului Gaza
   Cronologia evenimentelor de vineri, 22 decembrie 2023 Consiliul de
   securitate al ONU a adoptat rezoluția pentru ajutor umanitar în Gaza Un
   american cu dublă cetăţenie luat ostatic a murit în Gaza, anunţă un forum
   israelian Armata israeliană i-a îndemnat pe oamenii din tabăra de
   refugiați al-Bureij să plece Vladimir Putin a vorbit cu Mahmoud Abbas la
   telefon UE adoptă un plan de ajutor de 118 milioane de euro pentru
   Autoritatea Palestiniană Hamas spune că aproape 400 de palestinieni au
   fost uciși în ultimele 48 de ore IDF anunţă moartea unui general-maior,
   militarul cu cel mai mare grad ucis în luptă în Gaza Forţele de Apărare
   Israeliene susţin că au distrus o reţea de tuneluri în centrul Gaza City
   Armata israeliană deţine controlul operaţional asupra cartierului Shejaiya
   Votul în Consiliul de Securitate a fost din nou amânat Cronologia
   evenimentelor de joi, 21 decembrie 2023 Teroriștii spun că obiectivul
   Israelului de elimina Hamas este „destinat eşecului” Hamas spune că va mai
   elibera ostatici atunci când Israelul va pune capăt războiului SUA spun că
   au loc „negocieri serioase” la Cairo privind armistițiul ONU cere
   Israelului o anchetă privind o „posibilă crimă de război” în Fâşia Gaza
   Tel Aviv, din nou ţinta rachetelor trase de Hamas dinspre Fâşia Gaza OMS:
   În nordul Fâșiei Gaza nu mai este niciun spital funcțional Amnesty
   International solicită eliberarea palestinienilor din Gaza deţinuţi în
   secret de Israel IDF a descoperit tuneluri folosite de liderii Hamas
   Israelul a ordonat evacuări în cel mai mare oraş din sudul Gaza, potrivit
   ONU Cronologia evenimentelor de miercuri, 20 decembrie 2023 Macron: Lupta
   împotriva terorismului nu înseamnă „distrugere totală în Gaza” Numărul
   morților din Gaza a depășit 20.000, susține Hamas Nuland: SUA vrea
   cooperare cu Irakul pentru a opri atacurile împotriva trupelor sale din
   Orientul Mijlociu Netanyahu exclude un nou armistițiu Liderul Hamas a
   ajuns în Egipt. Discuții despre un nou armistițiu Axios: Israelul ar fi de
   acord cu un nou armistițiu de o săptămână în schimbul eliberării a 40 de
   ostatici de către Hamas Preşedintele Herzog spune că Israelul este deschis
   pentru o nouă pauză în luptele din Gaza Liderul Hamas merge în Egipt
   miercuri pentru discutarea unei încetări a focului Cronologia
   evenimentelor de marți, 19 decembrie 2023 Discuţii pozitive Qatar-Israel
   asupra ostaticilor, dar un acord nu este iminent Hamas reia tirurile de
   rachete spre Israel Anchetă deschisă privind moartea în detenţie a unor
   palestinieni arestaţi în Gaza Peste 19.000 de palestinieni au fost uciși
   în Fâșia Gaza Spitalul al-Ahli Arab a fost luat cu asalt de trupele
   israeliene SUA au anunțat lansarea unei operaţiuni internaţionale de
   protejare a vaselor comerciale din Marea Roşie Cel puțin 20 de
   palestinieni au fost uciși în urma bombardamentelor, la Rafah Cel puțin 10
   morți într-o tabără de refugiați din Fâșia Gaza, din cauza
   bombardamentelor Hamas a publicat o nouă înregistrare cu trei ostatici
   care cer să fie eliberați Votul Consiliului de Securitate al ONU privind o
   nouă încetare a focului în Gaza, amânat pentru marţi ONU afirmă că Gaza a
   devenit cel mai periculos loc din lume pentru jurnalişti şi familiile lor
   Cronologia evenimentelor de luni, 18 decembrie 2023 Hamas a difuzat o
   înregistrare video cu trei ostatici israelieni în viaţă Israelul anunță o
   trecere treptată către faza următoare a operaţiunilor în Gaza Șeful
   Pentagonului cere Hezbollah să nu „provoce un conflict mai extins”
   Guvernul israelian spune că încearcă să protejeze civilii din Gaza
   Netanyahu vrea ca bugetul pentru apărare să crească la 5,5 miliarde de
   dolari anual Hamas spune că 90 de oameni au murit în urma unor atacuri
   aeriene în Jabalia Şeful Pentagonului merge luni în Israel Cronologia
   evenimentelor de duminică, 17 decembrie 2023 Punctul de trecere Kerem
   Shalom dintre Israel și Gaza a fost deschis duminică Şefa diplomaţiei
   franceze susţine ''un nou armistiţiu imediat şi durabil'' în Gaza.
   Ministrul israelian de Externe: Ar fi o ''eroare'' Serviciul de urgenţe al
   spitalului al-Shifa din Gaza este ''o baie de sânge'' (OMS) Arme și
   grenade în incubatoare. Armata israeliană a găsit un adevărat arsenal
   într-un spital pentru prematuri din Gaza  Franţa cere clarificări
   Israelului pentru moartea unui angajat al ministerului său de externe în
   Rafah Israelul anunţă încheierea unei operaţiuni în jurul unui spital.
   Hamas denunţă un masacru Şeful Statului Major al armatei israeliene îşi
   asumă vina pentru moartea ostaticilor din Gaza Două femei ucise în parohia
   catolică din Gaza de un soldat israelian Ostaticii ucişi în Gaza:
   Netanyahu spune că are "inima frântă", dar susţine menţinerea presiunii
   militare Netanyahu sugerează că se poartă noi negocieri cu Hamas
   Cronologia evenimentelor de sâmbătă, 16 decembrie 2023 Ostaticii
   israelieni uciși de propria armată țineau în mână un steag alb. „Ne aflăm
   într-un fel de ruletă rusească” Cine sunt cei trei ostatici uciși "din
   greșeală" de armata israeliană Iranul a executat un agent al serviciului
   de informaţii israelian Mossad Imagini postate online arată soldaţi
   israelieni care dau foc la alimente, vandalizează și jefuiesc case din
   Gaza. Reacția IDF (CNN) UNICEF: Gaza este mai rău decât un cimitir pentru
   copii Sute de protestatari în Tel Aviv după ce trei ostatici au fost ucişi
   de soldaţi israelieni SUA: Moartea ostaticilor împuşcaţi de soldaţii
   israelieni, o "greşeală tragică" Israel este hotărât să continue războiul
   chiar și fără sprijin internațional Recompense pentru informații despre
   liderii Hamas Cronologia evenimentelor de vineri, 15 decembrie 2023 Un
   jurnalist Al Jazeera a fost ucis în Gaza  Netanyahu a transmis condoleanțe
   familiilor celor trei ostatici uciși de IDF Israelul anunţă că a ucis din
   greşeală trei ostatici Mai multe rachete au fost interceptate deasupra
   Ierusalimului Israelul va deschide punctul de trecere Kerem Shalom Biden
   vrea ca Israelul să se concentreze mai mult pe salvarea vieţilor civililor
   din Gaza Forțele israelinene au recuperat cadavrul unui ostatic în Gaza
   Cronologia evenimentelor de joi, 14 decembrie 2023 SUA vor ca războiul
   dintre Israel şi Hamas să se încheie „cât mai curând posibil” Armata
   israeliană spune că a arestat zeci de membri Hamas la un spital din Gaza
   Hamas: Peste 18.700 de persoane, ucise în atacurile israeliene Înfrângerea
   Hamas va dura „mai mult de câteva luni”, avertizează ministrul israelian
   al Apărării Ambasadoarea Israelului la Londra respinge ferm o soluţie cu
   două state Gaza a rămas fără acces la internet și telefonie Trei din patru
   palestinieni cred că atacul Hamas asupra Israelului a fost corect
   Cronologia evenimentelor de miercuri, 13 decembrie 2023 SUA, îngrijorate
   din cauza victimelor civile din Fâşia Gaza Netanyahu spune că Israel va
   merge „până la capăt, până la victorie” Israelul spune că va continua
   războiul în Gaza „cu sau fără sprijin internaţional” Israelul a suferit
   cele mai mari pierderi în luptă din luna octombrie şi devine tot mai
   izolat diplomatic SUA şi Regatul Unit anunţă noi sancţiuni împotriva unor
   responsabili ai Hamas Nouă militari israelieni, printre care doi
   comandanți de rang înalt, uciși într-o ambuscadă Hamas Armata israeliană a
   recuperat cadavrele a doi ostatici într-o operaţiune militară Israelul
   începe să inunde tunelurile din Gaza cu apă de mare, afirmă un oficial
   american Adunarea Generală a ONU a cerut o „încetare a focului umanitară
   imediată” în Fâşia Gaza Cronologia evenimentelor de marți, 12 decembrie
   2023 Israelul spune că 19 ostatici din Gaza au murit Peste 18.400 de
   persoane au fost ucise în Gaza, spune ministerul condus de Hamas Israelul
   și SUA nu pot elimina Hamas, spune Iranul Doi soldați israelieni au fost
   uciși în timpul unei operațiuni de recuperare a cadavrelor ostaticilor
   Biden spune că Israelul începe să „piardă sprijinul” după luni de
   bombardamente Netanyahu: Israelul și SUA au opinii diferite despre
   guvernarea Fâșiei Gaza după război Ministrul de Externe palestinian acuză
   Israelul că foloseşte foametea ca armă de război împotriva palestinienilor
   din Gaza Israelul, acuzat că a folosit fosfor alb furnizat de SUA într-un
   atac în Liban ONU se pregăteşte o rezoluţie privind încetarea focului
   Biden: „Opinia publică a întregii lumi se poate schimba peste noapte”
   Cronologia evenimentelor de luni, 11 decembrie 2023 Șeful diplomației
   europene avertizează că situaţia din Gaza este „apocaliptică” Palestinieni
   din Cisiordania şi Ierusalimul de Est, în grevă de solidaritate cu Fâşia
   Gaza Patru ţări membre ale UE cer un armistiţiu de durată mai mare în Gaza
   Germania adoptă o atitudine mai critică faţă de Israel Danemarca îşi reia
   ajutorul pentru dezvoltare acordat palestinienilor Peste 100 de soldați
   israelieni au fost uciși în Gaza Mai mulţi ambasadori la ONU vizitează
   punctul de trecere a frontierei Rafah Armata israeliană: Distribuirea de
   fotografii cu prizonierii Hamas dezbrăcați „nu servește la nimic” Lider
   Hamas eliminat în Shejaiya Confruntări pe străzile din Jabalia Cronologia
   evenimentelor de duminică, 10 decembrie 2023 IDF: 22.000 de ținte Hamas
   atacate în Gaza Hamas afirmă că niciun ostatic nu va ieşi viu din Gaza
   fără negocieri OMS solicită într-o rezoluţie un ajutor umanitar imediat
   pentru Gaza Tancurile israeliene au ajuns în centrul oraşului Khan Younis
   Administraţia Biden a aprobat vânzarea a 14.000 de obuze de tanc către
   Israel O navă de război franceză aflată în Marea Roşie a doborât drone
   lansate de pe coasta Yemenului Şeful ONU spune că nu va renunţa să facă
   apel pentru încetarea focului în Gaza Armata israeliană le cere
   locuitorilor din Khan Younis evacuarea într-o zonă cu puţine facilităţi,
   pe coastă Lupte violente în Jabalia Cronologia evenimentelor de sâmbătă, 9
   decembrie 2023 Netanyahu: Războiul just al Israelului pentru eliminarea
   Hamas va continua ONU avertizează despre „suprapopularea extremă” în
   Rafah, singura zonă din Gaza fără lupte Erdogan cere reformarea
   Consiliului de Securitate al ONU, care a devenit „un Consiliu de protecţie
   a Israelului” Țările arabe își arată nemulțumirea față de veto-ul SUA din
   Consiliul de Securitate al ONU Israelul îl acuză pe șeful ONU, Antonio
   Guterres, că se aliază cu teroriștii Hamas cerând o încetare a focului în
   Fâșia Gaza Mahmoud Abbas cere încheierea imediată a războiului din Gaza
   Iranul avertizează asupra unei „explozii” regionale după vetoul SUA la ONU
   China, decepţionată de vetoul SUA la ONU privind Gaza SUA s-au opus unei
   rezoluţii a Consiliului de Securitate care cerea încetarea focului Proiect
   de rezoluţie OMS: Israelul trebuie să îşi respecte obligaţiile umanitare
   Doi soldaţi israelieni răniţi în încercarea de a elibera ostatici
   Cronologia evenimentelor de vineri, 8 decembrie 2023 SUA s-au opus unei
   rezoluții a Consiliului de Securitate ONU care cerea încetarea focului
   Biden i-ar fi dat termen Israelului să încheie războiul în Gaza până la
   sfârşitul anului (media) Macron îi cere lui Netanyahu să deschidă o a doua
   cale de acces pentru aducerea de ajutoare în Gaza Șeful ONU: „Violențele
   Hamas nu justifică pedeapsa colectivă împotriva palestinienilor”
   Ministerul Sănătăţii al Hamas: Peste 17.000 de morți în Gaza Un ministru
   israelian a aflat că i-a murit fiul pe front în plină şedinţă a
   cabinetului de război Ministrul de extremă dreapta Ben-Gvir vrea ca
   teroriştii Hamas arestaţi să fie ţinuţi la subsolul unei închisori Armata
   israeliană se apără după raportul care a constatat că a ucis şi rănit
   jurnalişti în Liban Antony Blinken critică dur Israelul pentru uciderea de
   civili palestinieni în Gaza Consiliul de Securitate al ONU se reunește
   vineri și va vota încetarea focului în Gaza, la presiunea lui Guterres
   Autoritatea Palestiniană colaborează cu SUA la un plan post-conflict
   pentru Fâşia Gaza Cronologia evenimentelor de joi, 7 decembrie 2023
   Blinken cere Israelului să facă mai mult pentru a proteja civilii în sudul
   Fâşiei Gaza Zeci de palestinieni din Gaza, posibil suspecți Hamas, s-au
   predat armatei israeliene Armata isrealiană susține că Hamas a lansat
   rachete din „zona umanitară” Lupte crâncene între Israel şi Hamas în Khan
   Yunis şi în toată Gaza Organizația Reporteri fără Frontiere cere
   deschiderea punctului de trecere Rafah pentru jurnaliști Șeful diplomației
   israeliene consideră mandatul șefului ONU drept un „pericol pentru pacea
   lumii” Cronologia evenimentelor de miercuri, 6 decembrie 2023 ONU: Un exod
   al palestinienilor din Fâșia Gaza ar fi „catastrofal” SUA au livrat
   Israelului 10.000 de tone de echipament militar de la începutul războiului
   Lupte violente au loc în oraşul Khan Yunis din sudul Fâşiei Gaza Israelul
   susține că a găsit unul dintre cele mai mari depozite de arme lângă o
   școală Șeful ONU pentru drepturile omului avertizează asupra „riscului
   crescut de crime atroce” în Gaza Şeful diplomaţiei chineze a vorbit cu
   Blinken despre războiul Israel-Hamas Israelul cere ca reprezentanți ai
   Crucii Roșii să aibă acces la ostaticii israelieni Cronologia
   evenimentelor de marți, 5 decembrie 2023 Biden cere condamnarea „fără
   ambiguitate” a crimelor sexuale comise de Hamas Armata israeliană anunță
   lupte la sol în Khan Younis, în sudul Fâșiei OMS: Situația din Gaza se
   agravează de la o oră la alta Israelul ia în considerare inundarea
   tunelurilor din Gaza cu apă de mare - WSJ Israelul neagă că a cerut OMS să
   golească un depozit cu ajutoare medicale din Gaza Zeci de mii de
   palestinieni strămutați sosesc la Rafah. ONU avertizează că se răspândesc
   bolile și păduchii Doar 100 de camioane cu ajutoare umanitare au intrat
   luni în Gaza. ONU: Un "scenariu şi mai infernal este pe cale să se
   desfăşoare"   Doi civili ucişi pentru fiecare luptător Hamas ucis (armata
   israeliană) Zonele pe care IDF le vizează în sudul Gazei Cronologia
   evenimentelor de luni, 4 decembrie 2023 Armata israeliană spune că
   „acţionează în forţă” la Khan Yunis, în sudul Fâşiei Gaza OMS va organiza
   o sesiune extraordinară pentru a discuta despre condițiile de sănătate în
   Gaza Preşedinta CICR spune că „suferinţa populaţiei din Gaza este
   intolerabilă” Erdogan spune că premierul israelian Netanyahu va fi judecat
   ca criminal de război Zeci de tancuri israeliene au intrat în sudul Fâşiei
   Gaza Operațiunile din nordul Fâșiei Gaza sunt „aproape finalizate”
   Procesul pentru corupţie al premierului israelian Netanyahu a fost reluat
   IDF: „Hamas încă nu este înfrântă total în nordul Gazei” Armata israeliană
   bombardează sudul Fâșiei Gaza Israelul i-a declarat morţi în captivitate
   pe unii dintre ostaticii ţinuţi de Hamas în Fâşia Gaza Peste 15.000 de
   palestinieni au fost uciși de la începutul războiului Comandantul
   batalionului Shati al Hamas, ucis într-un atac aerian Cronologia
   evenimentelor de duminică, 3 decembrie 2023 Israelul ordonă oamenilor să
   evacueze mai multe zone din sudul Gazei Peste 850 de persoane cu dublă
   cetăţenie au trecut frontiera din Gaza în Egipt în acest weekend Casa Albă
   spune că Israelul „depune eforturi” pentru a face cât mai puține victime
   în rândul civililor din Gaza Armata israeliană anunţă că a lansat 10.000
   de lovituri aeriene în Gaza de la începutul războiului Procurorul CPI
   anunţă că va 'intensifica' investigaţiile privind posibile crime de război
   în Gaza 800 de guri de tuneluri, descoperite în Gaza de la începutul
   ofensivei terestre Armata israeliană a atacat ţinte în Siria şi Liban
   Israel a distus sute de kilometri de tuneluri ale Hamas Bombardamente
   intense în Gaza. Israel spune că a atacat tuneluri ale teroriștilor,
   centre de comandă și depozite de arme Netanyahu declară că nu va permite
   Autorităţii Palestiniene să guverneze în Gaza după război Peste 138.000 de
   litri de combustibil au ajuns în Gaza Şeful Pentagonului cere Israelului
   să protejeze civilii palestinieni din Fâşia Gaza Foştii ostatici cer
   eliberarea celorlalți prizonieri IDF anunţă decesul a încă doi soldaţi în
   luptele împotriva Hamas Marea Britanie va folosi avioane de supraveghere
   pentru a găsi ostaticii din Gaza Palestinienii anunţă că forţele
   israeliene au efectuat atacuri aeriene de amploare în întreaga Fâşie Gaza
   Aripa armată a Hamas anunţă că a lansat mai multe rachete asupra Tel
   Avivului Cronologia evenimentelor de sâmbătă, 2 decembrie 2023 Netanyahu:
   Israelul nu va opri războiul din Gaza până când nu vor fi atinse toate
   obiectivele Activiştii palestinieni pentru drepturile omului refuză să se
   întâlnească cu procurorul CPI Hamas anunţă că nu va mai face schimburi de
   prizonieri până la încheierea războiului Israelul spune că lovește noi
   zone din Gaza și avertizează liderii Hamas Tiruri de rachete în sudul și
   centrul Israelului 50 de camioane cu ajutoare au intrat în Gaza prin
   trecerea de frontieră Rafah ONU: În Gaza nu a mai ajuns niciun ajutor de
   la încetarea temporară a focului Erdogan: „Nu pot accepta că Hamas este o
   organizație teroristă” Șeful Mossad a ordonat echipei de negociatori
   israelieni să părăsească Qatarul Cel puțin 200 de palestinieni au fost
   uciși de la reluarea luptelor  Doi combatanţi pro-Hezbollah au fost ucişi
   în atacuri israeliene în Siria SUA şi Israelul cred că Hamas deţine tinere
   răpite de la festivalul de muzică Nova Israelul reia atacurile şi le
   extinde către ţinte din sudul Fâşiei Gaza Papa Francisc a avut o discuţie
   „încordată” despre războiul din Gaza cu preşedintele israelian, în
   octombrie Israelul nu va prelungi viza unei reprezentante a ONU Cronologia
   evenimentelor de vineri, 1 decembrie 2023 Armata israeliană a confirmat
   moartea a cinci ostatici în Fâşia Gaza Peste 100 de persoane au fost ucise
   în Fâșia Gaza după încheierea armistițiului dintre Israel și Hamas
   Israelul: „Hamas va primi cea mai cruntă bătaie” Secretarul general al ONU
   „regretă profund” reluarea ostilităţilor în Fâşia Gaza Qatarul cere
   comunităţii internaţionale să acţioneze rapid pentru a pune capăt
   violenţelor în Gaza Iranul dă vina pe Israel pentru reluarea luptelor în
   Fâşia Gaza Netanyahu: Israelul este hotărât să-şi atingă obiectivele
   războiului  Israelul spune că luptele au fost reluate Explozii în nordul
   Gaza. Armata israeliană a interceptat o rachetă lansată din Gaza Armata
   israeliană a declarat că este gata să atace în orice moment NYT: Israelul
   ştia de mai bine de un an că Hamas pregăteşte un atac fără precedent
   Israelul a eliberat 30 de prizonieri palestinieni Cronologia evenimentelor
   de joi, 30 noiembrie 2023 Opt ostatici au fost eliberaţi, inclusiv cu
   dublă cetăţenie din Uruguay, Mexic şi Rusia Două ostatice israeliene au
   fost eliberate de Hamas WSJ: „Zone de securitate fără Hamas”. Planul
   SUA-Israel pentru Fâșia Gaza Hamas a anunțat că va elibera joi zece
   ostatici Hamas a revendicat atacul armat din Ierusalim Premierul spaniol
   spune că „recunoaşterea statului palestinian este în interesul Europei”
   Guvernul israelian va continua să furnizeze arme civililor Blinken:
   „Armistițiul a dat rezultate” Alți ostatici vor fi eliberați de Hamas
   Armata israeliană le-a cerut locuitorilor din Gaza să stea departe de
   nordul enclavei Peste 2.000 de soldați israelieni au fost răniți de la
   începutul războiului Atac armat în Ierusalim: Cel puțin trei morți și șase
   răniți Qatarul confrmă prelungirea armistiţiului între Israel şi Hamas cu
   încă o zi Armata israeliană a anunțat că armistițiul a fost prelungit
   Cronologia evenimentelor de miercuri, 29 noiembrie 2023 Hamas este gata să
   schimbe toţi soldaţii israelieni deţinuţi pentru toţi prizonierii
   palestinieni Un copil şi un adolescent palestinieni ucişi de armata
   israeliană în Cisiordania Hamas anunță că încă nu s-a ajuns la un acord
   privind prelungirea armistițiului Alți 14 ostatici au fost eliberați Un
   nou grup de ostatici israelieni a fost predat CICR, anunţă o sursă Hamas
   SUA: Prelungirea armistițiului, „în mâinile Hamas” Doi ostatici au fost
   predați Crucii Roșii. Alți 10 ar urma să fie eliberați  Israelul crede că
   161 de ostatici sunt încă în Gaza Netanyahu spune că nu va avea loc o
   încetare completă a focului și că forțele israeliene „vor lupta până la
   sfârșit” Locuitorii din Gaza trăiesc o catastrofă umanitară monumentală,
   declară secretarul general al ONU Erdogan spune despre Netanyahu că este
   „Măcelarul Gazei” ONU cere o soluţie cu două state Antony Blinken spune că
   SUA vrea să obțină o prelungire a armistiţiului din Gaza Israel și Hamas
   discută o nouă etapă a armistițiului Erdogan salută armistițiul din Gaza
   Cronologia evenimentelor de marți, 28 noiembrie 2023 Israelul anunță că 30
   de palestinieni au fost eliberați Israelul anunță că încă 12 ostatici au
   fost eliberați Israelul spune că armistițiul actual „ar putea fi prelungit
   cu încă cinci zile” Erdogan susţine că Israelul trebuie judecat de
   instanţe internaţionale pentru crime comise în Gaza Şefii spionajului
   american şi israelian s-au întâlnit în Qatar pentru a discuta urmarea
   armistiţiului din Gaza Israel: În Fâșia Gaza mai sunt 173 de ostatici
   Bombardamente în Fâșia Gaza, în timpul armistițiului Putin: Crearea unui
   stat palestinian este „condiţia esenţială” pentru o soluţionare justă şi
   durabilă a conflictului  OMS avertizează că în Fâșia Gaza bolile ar putea
   ucide mai mulți oameni decât bombardamentele Tone de ajutoare au fost
   trimise în nordul Fâșiei Gaza Israelul anunţă că a eliberat 33 de
   prizonieri palestinieni Preşedintele iranian merge în Turcia pentru a găsi
   o poziţie comună legată de conflictul din Gaza Cronologia evenimentelor de
   luni, 27 noiembrie 2023 Blinken merge din nou în Israel săptămâna aceasta
   Unsprezece ostatici israelieni au fost eliberați și sunt în drum spre
   Israel IDF: Prelungirea armistiţiului nu este încă definitivă Hamas anunță
   că a primit lista deţinuţilor palestinieni care urmează să fie eliberaţi
   de Israel Casa Albă confirmă că armistiţiul dintre Israel şi Hamas a fost
   prelungit cu două zile Israelul anunţă un acord cu Elon Musk referitor la
   serviciul Starlink Statele arabe şi UE au convenit că o soluţie cu două
   state reprezintă răspunsul la conflictul israeliano-palestinian Qatar
   anunță că armistițiul va fi prelungit cu încă două zile Secretarul general
   al ONU cere o „încetare umanitară totală” a focului Israelul anunţă că i-a
   propus mişcării palestiniene Hamas „o opţiune” pentru a prelungi
   armistiţiul Prelungirea armistițiului „este aproape”, spun surse egiptene
   Iranul cere un armistițiu permanent în Gaza Autoritatea Palestiniană cere
   Israelului să dezvăluie soarta a cel puţin 105 locuitori din Gaza arestaţi
   Ultimele 24 de ore de armstițiu. Hamas spune că vrea prelungirea lui.
   Presiune pe Netanyahu pentru extindere Mossad discută cu membri ai
   serviciilor qatareze despre ostatici Musk discută cu președintele
   Israelului despre antisemitismul online Cronologia evenimentelor de
   duminică, 26 noiembrie 2023 AFP: Gruparea Hamas e pregătită de o
   prelungire a armistiţiului cu „două până la patru zile” Biden anunţă
   eliberarea de către Hamas a unei ostatice americane în vârstă de 4 ani SUA
   speră la eliberarea, duminică, a unei fetiţe americane de către Hamas IDF
   anunţă că 14 ostatici israelieni şi trei străini au fost predaţi Crucii
   Roşii 20 de ostatici Hamas în schimbul a 39 de prizonieri palestinieni
   Lideri Hamas eliminați Israelul a primit o listă cu numele ostaticilor
   care urmează să fie eliberaţi azi 248 de camioane cu ajutor umanitar au
   ajuns în Gaza de la intrarea în vigoare a armistiţiului 39 de prizonieri
   palestinieni au fost eliberați Cronologia evenimentelor de sâmbătă, 25
   noiembrie 2023 Eliberarea ostaticilor și prizonierilor va fi reluată Hamas
   spune că „mai puțin de jumătate” dintre camioanele cu ajutoare așteptate
   au intrat în nordul Fâșiei Gaza Întârziere în eliberarea grupului de
   ostatici israelieni Navă israeliană, atacată de o dronă de fabricaţie
   iraniană în Oceanul Indian Cei 13 foşti ostatici israelieni eliberaţi
   vineri sunt ”bine”, anunţă cele două spitale în care au fost internaţi  
   Israelul a primit o listă a ostaticilor care urmează să fie eliberaţi
   sâmbătă Prizonierii palestinieni eliberaţi au fost sărbătoriţi la
   întoarcerea în Cisiordania. Printre ei se află 24 de femei Cronologia
   evenimentelor de vineri, 24 noiembrie 2023 Doi ostatici eliberați au fost
   duşi la un spital Netanyahu: „Suntem hotărâţi să-i aducem acasă pe toţi
   ostaticii” ONU: 137 de camioane cu ajutor umanitar au fost descărcate
   vineri în Gaza Macron îşi afirmă „hotărârea” de a obţine eliberarea
   ostaticilor francezi Biden insistă pentru o „soluţie cu două state” O
   femeie cu origini românești și fiica acesteia, printre ostaticii eliberați
   vineri Deținuții palestinieni care vor fi eliberați au părăsit închisoarea
   Ostaticii au ajuns în Israel 24 de ostatici au fost eliberați de Hamas
   Armata israeliană a finalizat pregătirile pentru primirea primului grup de
   ostatici Palestinienii blocaţi în Egipt încep să se întoarcă în Fâşia Gaza
   după începerea armistiţiului Primul mare schimb de ostatici Israel - Hamas
   Primele camioanele cu ajutoare de la intrarea în vigoare a armistiţiului
   încep să intre în Gaza Sute de palestinieni vor să ajungă în nordul Fâşiei
   Gaza Tunel Hamas distrus înainte de armistițiu Sirenele israeliene
   avertizează că ar putea avea loc atacuri cu rachete din Gaza Un comandant
   al Forţelor Navale ale Hamas a fost ucis, susţine Israelul Lupte înainte
   de începerea armistițiului Cronologia evenimentelor de joi, 23 noiembrie
   2023 Aproape 15.000 de persoane au fost ucise în atacurile israeliene
   asupra Fâşiei Gaza Cel puțin 27 de persoane, ucise într-un atac asupra
   unei școli ONU, în Gaza Israelul estimează că Războiul din Gaza va dura
   încă două luni Acordul dintre Israel și Hamas intră în vigoare vineri
   dimineață Hezbollah a lansat cel mai amplu atac asupra Israelului
   Directorul spitalului Al-Shifa ar fi fost arestat de armata israeliană
   Iranul susţine că Israelul nu a realizat niciunul dintre obiectivele sale
   în 40 de zile de război Iranul avertizează asupra prelungirii conflictului
   dacă armistiţiul nu este durabil Procesul de eliberare a ostaticilor este
   unul complex şi de durată (armata israeliană) Biden a discutat despre
   armistiţiu cu partenerii din Orientul Mijlociu Eliberarea ostaticilor se
   amână  Cronologia evenimentelor de miercuri, 22 noiembrie 2023 IDF:
   Acordul cu Hamas e „doar o pauză operațională” Erdogan laudă Spania pentru
   că „nu rămâne tăcută” față de „crimele comise de Israel”   ONU: Fâșia Gaza
   este „locul cel mai periculos din lume pentru un copil” IDF spune că a
   interceptat o rachetă de croazieră care se îndrepta spre sudul Israelului
   Haaretz: Israelul mai are doi pași de făcut înainte ca acordul cu ostatici
   să intre în vigoare Armata israeliană anunţă că a distrus circa 400 de
   tuneluri ale Hamas în Fâşia Gaza Papa Francisc: Conflictul dintre Israel
   şi Hamas a trecut de la război la „terorism” Hamas confirmă încetarea
   focului valabilă de mâine (joi). Cabinetul israelian încă nu confirmă
   Operaţiunea Israelului în Gaza continuă înainte de începerea oficială a
   armistiţiului Israel a publicat o listă cu 300 de palestinieni care ar
   putea fi eliberați Primii ostatici vor fi eliberați joi. Pentru fiecare 10
   ostatici suplimentari eliberați, armistițiul va fi prelungit cu câte o zi
   Cronologia evenimentelor de marți, 21 noiembrie 2023 Netanyahu încearcă
   să-și convingă partenerii extremiști de guvern să accepte acordul Guvernul
   israelian discută acordul de armistițiu Partenerii extremiști ai lui
   Netanyahu nu sunt de acord cu armistițiul Bilanțul deceselor depășește
   14.000 Controversatul ministru de extremă dreapta, Itamar Ben-Gvir critică
   posibilul acord de armistițiu Jerusalem Post: Posibil acord între Israel
   și Hamas ar fi pentru un armistițiu de cinci zile și eliberarea a 40 de
   copii și 13 femei 53 de jurnalişti au fost ucişi de la începutul
   conflictului Dictatorul chinez vrea o „conferință internațională de pace”
   Nentanyahu: Facem progrese pentru eliberarea ostaticilor. Sper că vor fi
   vești bune în curând 50 de ostatici ar putea fi eliberați, dacă se va
   încheia acordul de armistițiu Peste 100 de pacienți au fost mutați din
   nordul Fâșiei Gaza la spitalul Nasser, din sud Doi jurnalişti şi doi
   civili au fost ucişi în atacuri israeliene în Liban Aproximativ 250 de
   „ținte teroriste” Hamas au fost lovite, susține IDF Peste 10.000 de
   militari israelieni se află în Fâşia Gaza Secretarul general al ONU:
   „Asistăm la o ucidere a civililor care nu are precedent” Şase americani
   care servesc în forţele de securitate israeliene au murit  Șeful Hamas:
   „Ne apropiem de încheierea unui acord de armistiţiu” Borrell: Un stat
   palestinian, garanţie pentru securitatea Israelului Șefa Crucii Roşii s-a
   întâlnit cu liderul Hamas în Qatar Cronologia evenimentelor de luni, 20
   noiembrie 2023 Biden crede că un acord pentru eliberarea ostaticilor este
   „aproape” Bilanțul victimelor în Gaza a depășit 13.000 de morți, conform
   Hamas Hezbollah a lansat drone, obuze şi rachete împotriva armatei
   israeliene  Iordania înfiinţează un spital de campanie la Khan Younis, în
   sudul Gazei Bebeluşii prematuri evacuaţi din spitalul Al-Shifa au ajuns la
   graniţa cu Egiptul Armata israeliană anunță că trei comandanți ai Hamas au
   fost uciși Peste 100 de persoane evacuate din Gaza vor ajunge în Turcia 12
   morţi, după ce armata israeliană ar fi atacat spitalul indonezian din Gaza
   Israelul îşi „extinde” operaţiunea din Gaza, potrivit armatei Progrese în
   negocierile pentru eliberarea ostaticilor 31 de bebeluși născuți prematur
   au fost evacuați din spitalul Al-Shifa Cronologia evenimentelor de
   duminică, 19 noiembrie 2023 IDF face publice imagini video care arată
   ostatici aduși în spitalul Shifa pe 7 octombrie Președintele israelian
   spune că observă o „creştere terifiantă” a antisemitismului la nivel
   mondial Armata israeliană a descoperit un tunel de 55 de metri lungime sub
   spitalul Al Shifa Rebelii Houthi au deturnat o navă cargo în Marea Roșie
   Qatarul spune că Israelul și Hamas sunt aproape de un acord pentru
   eliberarea ostaticilor Hamas ar fi „pregătită în principiu” să elibereze
   87 de ostatici, susține televiziunea israeliană Mahmoud Abbas îi cere lui
   Joe Biden ca Israelul „să pună capăt genocidului” în Fâşia Gaza OMS a
   condus o misiune a ONU „foarte riscantă” la spitalul Al-Shifa din Gaza
   Cronologia evenimentelor de sâmbătă, 18 noiembrie 2023 Biden spune că
   Autoritatea Palestiniană ar trebui să guverneze Gaza și Cisiordania
   Familiile ostaticilor au mers pe jos până la Ierusalim Scholz i-a spus lui
   Netanyahu că „există o nevoie urgentă de a ameliora situaţia umanitară”
   din Fâșia Gaza Scholz reiterează susținerea pentru soluția cu două state
   Erdogan promite să „reconstruiască” Gaza Schimb de focuri între Hezbollah
   și IDF la granița Israelului cu Libanul Ministerul Sănătăţii al Hamas: 50
   de morţi în Gaza într-o lovitură israeliană asupra unei şcoli a ONU Von
   der Leyen şi Al Sisi, de acord cu definirea „unui orizont politic bazat pe
   soluţia cu două state” IDF spune că nu a dat ultimatum pentru evacuarea
   spitalului Borrell: Doar Autoritatea Palestiniană poate guverna Gaza după
   încheierea războiului Ministerul Sănătăţii din Gaza estimează la peste
   16.000 numărul persoanelor ucise în enclava palestiniană IDF cere ca
   spitalul Al Shifa să fie evacuat în termen de o oră Cinci morți într-un
   atac israelian asupra unei tabere de refugiaţi din Cisiordania Cronologia
   evenimentelor de vineri, 17 noiembrie 2023 Joe Biden a discutat cu emirul
   Qatarului despre necesitatea urgentă ca Hamas să elibereze ostaticii Papa
   Francisc se va întâlni cu o delegaţie palestiniană şi cu rudele
   ostaticilor din Gaza Trupele israeliene sunt „hotărâte să avanseze”
   operațiunea lor militară din Gaza Cinci țări cer o anchetă pentru crime de
   război Cel puțin 12.000 de palestinieni au fost uciși Cipru şi Israel, pe
   punctul de a încheia un acord pentru un coridor umanitar spre Gaza
   Israelul a aprobat trimiterea a două camioane de combustibil pe zi în Gaza
   OMS este „extrem de îngrijorată” de răspândirea bolilor în Gaza 73 de
   răniţi au trecut graniţa din Gaza spre Egipt, unde vor fi trataţi Al Shifa
   a rămas fără apă și oxigen, spune directorul spitalului Netanyahu spune că
   încercările IDF de a minimiza numărul de morți civili „nu au avut succes”
   ONU cere acces în Gaza pentru a investiga situația de la Al Shifa IDF
   confirmă moartea unei ostatice Blinken cere Israelului să oprească
   violențele coloniștilor din Cisiordania SUA cere oprirea loviturilor
   aeriene împotriva spitalelor Cronologia evenimentelor de joi, 16 noiembrie
   2023 Israelul anunţă o „nouă etapă” a ofensivei terestre „Atac violent” la
   spitalul al-Ahli din Gaza, anunță Semiluna Roșie Palestiniană Principalele
   companii de telecomunicații din Gaza anunță că toate serviciile de
   telecomunicații sunt oprite IDF a preluat controlul asupra docurilor
   controlate de Hamas Casa liderului Hamas, distrusă Biden i-a spus lui
   Netanyahu că ocuparea Fâșiei Gazei ar fi o „mare greşeală” Consiliul de
   Securitate ONU cere „pauze umanitare” în Gaza Hamas susține că IDF a adus
   buldozere la spitalul Al Shifa O mașină a intrat într-o baricadă a
   ambasadei israeliene la Tokyo Cronologia evenimentelor de miercuri, 15
   noiembrie 2023 IDF a aruncat în aer parlamentul Hamas din Gaza O femeie
   răpită de Hamas a născut în Gaza Armata israeliană se retrage din spitalul
   al-Shifa Netanyahu: Nu există loc în Gaza în care Israelul să nu ajungă
   Armata israeliană anunță că a găsit arme în spitalul Al-Shifa din Gaza
   Ofensiva militară din Gaza nu se oprește până Hamas nu va fi distrus AFP:
   Soldații israelieni sunt în interiorul spitalului și cer bărbaților să se
   predea Iordania condamnă operațiunea israeliană din spitalul Al Shifa OMS
   a pierdut contactul cu personalul medical de la Al Shifa Primul camion cu
   combustibil intră în Gaza de la începutul războiului Un singur spital din
   nordul Gazei mai acceptă pacienți Netanyahu îl critică pe Trudeau Un
   reporter palestinian spune că tancuri israeliene au intrat în curtea
   spitalului Al Shifa Deputații francezi, „îngroziți” după o proiecție cu
   atrocitățile comise de Hamas pe 7 octombrie Armata israeliană desfăşoară o
   „operaţiune precisă şi ţintită” în spitalul Al-Shifa Cronologia
   evenimentelor de marți, 14 noiembrie 2023 Familiile ostaticilor din Gaza
   cer guvernului un acord "în această seară" pentru eliberarea lor SUA
   susțin că au propriile dovezi că Hamas folosește spitalul Al-Shifa din
   Gaza Ploile abundente și potențialele inundații „ar putea răspândi boli”
   în Gaza Mesajul lui Biden către ostatici: „Stați acolo, venim” Secretarul
   general al ONU cere „în numele umanităţii” încetarea focului în Fâşia Gaza
   Numărul morților din Gaza crește, spune Ministerul Sănătății OMS: „Nu
   există niciun loc sigur în Gaza” Mai mult de jumătate din spitalalele din
   Gaza nu mai funcționează, spune OMS Mişcarea Houthi din Yemen ameninţă că
   va ataca navele israeliene în Marea Roşie Soldați israelieni publică o
   fotografie din interiorul parlamentului Hamas din Gaza OMS spune că
   evacuarea spitalului Al-Shifa din Gaza este o „misiune imposibilă” IDF a
   prezentat presei un „arsenal” al Hamas sub spitalul de copii Al Rantisi
   Directorul spitalului Al Shifa spune că 179 de cadavre au fost îngropate
   într-o groapă comună la spital Forțele israeliene au capturat mai multe
   clădiri guvernamentale Hamas în orașul Gaza Un singur spital mai
   funcționează în nordul Fâșiei Gaza O ostatică israeliană a murit în
   captivitate Biden cere Israelului să „protejeze” spitalul Al Shifa
   Cronologia evenimentelor de luni, 13 noiembrie 2023 Peste 11.000 de
   persoane au fost ucise în Fâșia Gaza Biden a transmis Israelului că
   spitalul din Gaza „trebuie protejat” Hamas spune că va elibera 70 de
   ostatici în schimbul unui armistițiu de cinci zile Hamas „a pierdut
   controlul asupra Fâșiei Gaza”, anunță ministrul israelian al Apărării
   Netanyahu vrea ca fostul premier britanic Tony Blair să fie numit
   „coordonator umanitar” în Gaza 500 de cetățeni străini au plecat din Fâșia
   Gaza Ministrul israelian al Afacerilor Externe spune că presiunea
   internațională asupra țării sale este în creștere Preşedintele Braziliei
   acuză Israelul că ucide civili „fără niciun criteriu” în Fâşia Gaza
   Luptele între armata israeliană și teroriștii Hamas lângă spitalele din
   Gaza Armament și explozibil Hamas, descoperite pe fundul mării de IDF
   Coridorul de evacuare pentru locuitorii din nordul Gazei s-a redeschis,
   anunță IDF IDF dă noi detalii despre operațiunea sa în Gaza „Toate
   unitățile esențiale sunt în colaps” la Al Shifa Nou-născuții de la Al
   Shifa sunt înfășurați în plastic și puși lângă apă fierbinte pentru a
   supraviețui IDF: 44 de soldaţi israelieni au murit în Gaza de la începutul
   războiului Un bărbat a urcat pe scenă și a încercat să-i smulgă microfonul
   Gretei Thunberg în timp ce ea scanda sloganuri pro-palestiniene Drapelele
   ONU în bernă, în memoria personalului ucis în Gaza Armata israeliană face
   noi raiduri la tabăra de refugiația Al-Shati Zeci de oameni riscă să moară
   la Al Shifa după ce spitalul a rămas fără energie Statele Unite au
   bombardat ţinte din Siria având legătură cu Iranul Oficialii din Gaza spun
   că cinci bebeluși prematuri au murit la spitalul Al Shifa Cel mai mare
   spital din Gaza „nu mai funcţionează ca spital”, spune şeful OMS
   Cronologia evenimentelor de duminică, 12 noiembrie 2023 Oficialii din Gaza
   spun că cinci bebeluși prematuri au murit la spitalul Al Shifa Netanyahu:
   „Ar putea fi” un acord cu Hamas pentru eliberarea ostaticilor Cancelarul
   Germaniei a spus că se opune unei încetări „imediate” a focului în Gaza
   SUA nu vor schimburi de focuri în spitale Netanyahu susține că Hamas
   refuză oferta de combustibil pentru Shifa Doisprezece oameni au murit în
   spitalul Al-Shifa, spune ministrul palestinian al Sănătății Mai mulţi
   civili au fost răniţi de rachete trase de Hezbollah către nordul
   Israelului Mai mulți ostatici din Gaza ar putea fi eliberați în curând
   Semiluna Roșie spune că un alt mare spital din Gaza nu mai funcționează
   Președintele Israelului neagă că spitalul Al-Shifa a rămas fără
   electricitate Israelul a anunțat că s-a deschis un coridor pentru
   evacuarea pacienților din spitalul Al-Shifa Al Jazeera: 13 persoane au
   fost ucise într-un atac asupra unei clădiri rezidențiale din sudul Fâșiei
   Gaza Benjamin Netanyahu respinge apelurile de încetare a focului Un
   medic spune că spitalul Al-Shifa a devenit „o zonă de război” SUA cer
   clarificări după declaraţiile lui Netanyahu Punctul de trecere de la Rafah
   se va redeschide duminică OMS anunţă că a pierdut legătura cu spitalul
   Al-Shifa din Gaza Alarmă de atac cu rachete la Kissufim, în apropiere de
   Fâşia Gaza Premierul israelian Benjamin Netanyahu spune că doreşte
   „altceva” decât Autoritatea Palestiniană actuală Avioane israeliene au
   lovit „infrastructuri teroriste” din Siria Armata israeliană spune că nu a
   atacat spitalul Al-Shifa Cronologia evenimentelor de sâmbătă, 11 noiembrie
   2023 Liderii din Orientul Mijlociu cer încetarea imediată a războiului din
   Gaza. Ţările arabe, divizate în legătură cu atitudinea faţă de Israel
   Armata israeliană anunță că va ajuta la evacuarea bebeluşilor din cel mai
   mare spital din Gaza Hamas susține că a distrus peste 160 de ţinte
   militare israeliene în Gaza Liderul Hezbollah din Liban anunţă că mişcarea
   sa va continua să atace la graniţa cu Israelul şi se laudă că foloseşte
   noi tipuri de arme Armata israeliană anunţă două coridoare de evacuare şi
   o pauză „tactică” în luptele din Gaza Trei bebeluși din spitalul Al-Shifa
   au murit Spitalul Al-Shifa a rămas fără combustibil, iar un nou-născut a
   murit. Oamenii care au încercat să părăsească spitalul ar fi fost
   împușcați În Spitalul Al-Shifa „situația este catastrofală”: „Suntem la
   câteva minute distanţă de o moarte iminentă” Palestinienii spun că trupele
   israeliene avansează în mod constant spre spitalul Al-Shifa Marş
   pro-palestinian, în Londra Atacuri pe teritoriul Libanului Alarmele au
   sunat în nordul Israelului Un copil este ucis la fiecare 10 minute în
   Fâșia Gaza Preşedintele iranian spune că este nevoie de acţiune, nu de
   vorbe Spitalul Al-Shifa, înconjurat de forțele israeliene OMS cere
   încetarea focului Armata israeliană spune că peste 100.000 de locuitori
   din Gaza au plecat spre sud în ultimele zile Arabia Saudită va găzdui
   sâmbătă un summit comun arabo-islamic Aproximativ 200.000 de oameni au
   rămas fără casă în Fâşia Gaza Cronologia evenimentelor de vineri, 10
   noiembrie 2023 IDF spune că atacul de la spitalul Shifa a fost cauzat de
   un proiectil eșuat al Hamas Israelul și-a revizuit bilanțul deceselor de
   după atacul din 7 octombrie IDF: Peste 100.000 de oameni din nordul Gaza
   au fugit spre sud în ultimele două zile Unul dintre spitalele din orașul
   Gaza nu mai are curent și apă Peste 100 angajați umanitari ai ONU uciși în
   război UE trimite noi zboruri cu ajutoare umanitare. Trei vor pleca de la
   București IDF răspunde acuzațiilor Hamas și spune că „nu trage în spitale”
   dar că „face ce trebuie făcut” Zeci de copii palestinieni cu cancer,
   evacuați în Egipt și Iordania Semiluna Roșie palestiniană susține că
   lunetişti israelieni au tras într-un spital din oraşul Gaza Rafah a rămas
   închis pe tot parcursul zilei de vineri Erdogan spun că Israelul „va
   trebui să dea socoteală” pentru „crimele împotriva umanităţii” Spitale
   înconjurate de tancuri Rachete palestiniene au țintit orașul Tel Aviv
   Bilanțul deceselor din Gaza depășește 11.000, conform Hamas Blinken spune
   că "mult prea mulţi palestinieni au fost ucişi" în Gaza Biroul umanitar al
   ONU: „Câteva sute de mii de oameni” se află încă în nordul Fâșiei Gaza
   Netanyahu, despre pauzele în luptele din Gaza: Vor avea loc "câteva ore
   aici, câteva ore acolo" Oficial ONU: Decizia Israelului privind pauze de
   patru ore în luptă e „foarte cinică și crudă” Avertisment al Iranului: O
   extindere a războiului din Gaza este inevitabilă IDF publică harta cu
   centrele de comandă Hamas Israelul a bombardat Siria după ce o dronă s-a
   prăbuşit peste o şcoală din oraşul israelian Eilat Noi atacuri israeliene
   au vizat trei spitale din Fâşia Gaza Netanyahu: Israel nu urmăreşte să
   ocupe Gaza, dar este nevoie de o ''forţă credibilă'' O dronă de origine
   necunoscută a căzut într-o şcoală din staţiunea Eilat de la Marea Roşie
   SUA contrazic informaţia că atacul său asupra unui depozit de arme din
   Siria a provocat victime SUA: Palestinienii strămutaţi ar trebui să aibă
   posibilitatea de a reveni la locuinţele părăsite Cronologia evenimentelor
   de joi, 9 noiembrie 2023 Noi treceri la Rafah 18 palestinieni uciși
   într-un raid israelian în Cisiordania Convoaiele Crucii Roșii, lovite cu
   focuri de armă Jihadul islamic face publice imagini video cu ostatici Noi
   detalii despre pauzele anunțate de Israel Punctul Rafah se redeschide după
   o pauză de o zi Italia trimite nava-spital „Vulcano” să ajute la tratarea
   răniților din Gaza Jihadul Islamic susține că va elibera doi ostatici din
   „motive umanitare și medicale” SUA: Israelul va face pauze umanitare de
   patru ore în fiecare zi IDF spune că a ucis „50 de teroriști” în bătălii
   mari la spitalul Shifa din orașul Gaza The Guardian: Netanyahu a respins
   de mai multe ori propuneri de armistițiu în schimbul eliberării de
   ostatici Noi negocieri în format trilateral pentru un acord de eliberare a
   ostaticilor și o pauză umanitară Peste 10.000 de morți în Fâșia Gaza Şefii
   Mossad şi CIA s-au întâlnit cu premierul Qatarului pentru a negocia un
   acord pentru eliberarea ostaticilor Opt palestinieni au fost ucişi de
   armata israeliană în Cisiordania Un responsabil militar israelian spune că
   „nu există criză umanitară în Fâşia Gaza” Preşedintele turc Erdogan
   condamnă „fanatismul” israelienilor privind victimele civile din Gaza MAE:
   Punctul de trecere Rafah s-a redeschis Șeful ONU pentru Drepturile Omului:
   „Atât Israelul, cât şi Hamas au comis crime de război” Belgia cere
   sancţiuni împotriva Israelului pentru bombardamentele din Gaza: „Ploaia de
   bombe este inumană” Armata israeliană a cucerit un avanpost cheie în Gaza
   după o luptă de zece ore cu teroriștii Hamas Nouă morţi într-un atac
   american asupra unui obiectiv legat de Iran (ONG) SUA au lovit un obiectiv
   legat de Iran aflat pe teritoriul Siriei Cronologia evenimentelor de
   miercuri, 8 noiembrie 2023 Netanyahu spune din nou că nu va exista
   armistițiu fără eliberarea ostaticilor ținuți de Hamas ONU: Situația din
   Cisiordania e tot mai gravă ONU: Și Israel și Hamas au comis crime de
   război Hamas a pierdut controlul în nordul Gaza, transmite IDF Israelul
   spune că e „prematur” să discute de viitorul Fâșiei Gaza Antonio Guterres
   spune că numărul civilor uciși în Gaza arată că „există ceva clar greşit”
   cu operațiunea israeliană Negocieri complexe pentru eliberarea a 12
   ostatici în schimbul unui armistițiu de trei zile Războiul împotriva Hamas
   este „războiul lumii libere” spune șeful diplomației israeliene Israelul
   susține că a distrus 130 de tuneluri ale Hamas Oficial israelian: Israelul
   nu intenționează să „reocupe” Gaza Qatarul negociază eliberarea unui număr
   de ostatici, în schimbul unui armistițiu temporar ONU: Distrugerea
   orașelor civile și bombardamentele „fără țintă” sunt crime de război
   Blinken: Israelul nu trebuie să reocupe Gaza Israelul nu va reocupa Gaza,
   dar va avea o responsabilitate asupra securităţii, afirmă un înalt
   responsabil israelian Summit G7: Sprijinul pentru Ucraina nu se va diminua
   din cauza conflictului din Orientul Mijlociu IDF l-a ucis pe expertul care
   dezvolta arme și rachete folosite de Hamas 89 de angajați ai Agenției ONU
   pentru Refugiați din Palestina au fost uciși „Toată lumea cunoaște pe
   cineva care a fost rănit, ucis, ucis sau afectat” Cronologia evenimentelor
   de marți, 7 noiembrie 2023 Biden i-a cerut lui Netanyahu să accepte un
   armistițiu de trei zile, spun surse americane și israeliene Netanyahu:
   Orașul Gaza e înconjurat și IDF acționează în interior SUA se opun unei
   noi ocupații a Fâșiei Gaza de către Israel Hezbollah „va face greşeala
   vieţii sale” dacă intră în războiul Israel-Hamas, ameninţă Netanyahu
   Liderul Hamas din Gaza, înconjurat în buncărul său „Fâșia Gaza este cea
   mai mare bază teroristă construită vreodată de omenire” Forțele israeliene
   luptă în „inima orașului Gaza” ONU: 5.000 de oameni au străbătut pe jos
   drumul din nordul Gaza până în sudul enclavei Israelul „va controla
   securitatea” din Gaza, după război, spun liderii israelieni Sute de oameni
   așteaptă evacuarea la punctul de la Rafah Nou bilanț al deceselor Israelul
   se pregătește de asediu

   Forţele israeliene şi-au extins operaţiunea terestră în Fâşia Gaza, a
   anunţat armata israeliană. Purtătorul de cuvânt al armatei Israelului,
   Daniel Hagari, a spus că trupele israeliene sunt angrenate în „bătălii
   complexe în zone dens populate” şi că ele avansează în adâncul altor
   fortăreţe ale organizaţiei islamiste palestiniene Hamas. De asemenea,
   peste 200 de palestinieni au fost ucişi în ultimele 24 de ore în
   bombardamentele israeliene şi în operaţiunile terestre din Fâşia Gaza,
   anunță Hamas. Între timp, preşedintele SUA, Joe Biden, şi premierul
   israelian, Benjamin Netanyahu, au discutat sâmbătă, telefonic, despre
   campania militară a Israelului în Gaza, inclusiv despre „obiectivele şi
   etapele” acesteia. Biden „a subliniat nevoia esenţială de a proteja
   populaţia civilă”. Netanyahu a mai spus că războiul va fi lung, dar că
   israelienii vor lupta până la capăt.

   Livetext-ul care a acoperit evenimentele legate de războiul din Israel
   între 7 și 18 octombrie poate fi citit AICI.

   Livetext-ul care a acoperit evenimentele legate de războiul din Israel
   între 18 octombrie și 7 noiembrie poate fi citit AICI.

Cronologia evenimentelor de duminică, 24 decembrie 2023 

Israelul spune că 5 ostatici au fost găsiţi morţi într-un tunel în Gaza

   ACTUALIZARE 23:30 Cinci ostatici israelieni ucişi în captivitatea Hamas au
   fost recuperaţi dintr-o reţea de tuneluri subterane din nordul Fâşiei
   Gaza, a anunţat duminică armata, arătând imagini cu o baie cu gresie albă
   şi o cameră de lucru legate prin pasaje întunecate din beton, relatează
   BBC, citată de News.ro.

   În mesaj nu se precizează cum au murit cei cinci, iar purtătorul de cuvânt
   al armatei israeliene, contraamiralul Daniel Hagari, a declarat că se
   aşteaptă efectuarea autopsiilor.

   „Vom informa familiile şi apoi publicul, în funcţie de ceea ce vor aproba
   familiile”, a spus el.

   Cei trei soldaţi şi doi civili se numărau printre cele 240 de persoane
   luate ostatice în Fâşia Gaza de către bărbaţi înarmaţi din Hamas în timpul
   raidului transfrontalier din 7 octombrie care a declanşat războiul.

   Săptămâna trecută, Hamas a publicat o înregistrare video care arată trei
   dintre ostatici în viaţă în ceea ce părea a fi un dormitor îngust, cu
   gresie albă şi fără ferestre, cu o priză electrică de perete.

   Într-un mesaj în ebraică adresat Israelului, gruparea islamistă susţinută
   de Iran a precizat: „Armele voastre militare i-au ucis pe cei trei”.

   Hamas a declarat anterior că unii ostatici au murit în timpul
   bombardamentelor israeliene din Gaza. De asemenea, a ameninţat că va
   executa ostaticii.

Biden îi cere într-o „convorbire privată” lui Netanyahu să protejeze civilii din
Fâşia Gaza

   ACTUALIZARE 19:08 Preşedintele american Joe Biden îi cere premierului
   israelian Benjamin Netanyahu „să protejeze” civilii în Fâşia Gaza, unde
   Israelul îşi continuă bombardamentele şi ofensiva terestră, anunţă Casa
   Albă, relatează AFP, citată de AFP.

   „Preşedintele american Joe Biden a subliniat nevoia crucială de protejare
   a populaţiei civile, inclusiv a celor care contribuie la operaţiuni de
   ajutor umanitar, şi importanţa de a le permite civililor să părăsească în
   securitate zonele în care continuă să se desfăşoare lupte”, a spus Casa
   Albă într-un comunicat.

   Biden l-a sunat pe Netanyahu după ce Consiliul de Securitate al ONU a
   adoptat o rezoluţie care „cere tututor părţilor să autorizeze şi
   faciliteze trimiterea imediată, sigură şi fără oprelişti a unui ajutor
   umanitar la scară mare” în Fâşia Gaza, fără să îndemne la un armistiţiu
   între Israel şi Hamas.

   Şeful statului american le-a spus anterior jurnaliştilor că a purtat o
   „discuţie lungă” cu premierul israelian, pe care a catalogat-o drept „o
   conversaţie privată”.

Armata israeliană a ucis aproximativ 8.000 de combatanţi palestinieni în Fâşia
Gaza

   ACTUALIZARE 18:58 Armata israeliană a ucis aproximativ 8.000 de combatanţi
   palestinieni în războiul contra mişcării teroriste Hamas în Fâşia Gaza, a
   anunţat duminică un purtător de cuvânt al Forţelor de Apărare Israeliene
   (IDF), citat Reuters.

   Pe de altă parte, Israelul a respins acuzaţia conform căreia soldaţi de-ai
   săi au comis atrocităţi într-un spital din Fâşia Gaza.

   IDF (armata israeliană) nu au nicio legătură cu corpurile descoperite la
   spitalul Kamal Adwan din Jabalia, în nordul Fâşiei Gaza, indică o
   declaraţie a armatei israeliene.

   În urmă cu o săptămână, postul de televiziune panarab Al Jazeera a relatat
   că armata israeliană a folosit un buldozer pentru a distruge corturile
   persoanelor strămutate şi aflate în curtea spitalului, ucigând 20 de
   oameni, potrivit Agerpres.

   Armata israeliană a respins acuzaţiile şi a subliniat că face tot
   posibilul pentru a evita rănirea civililor nevinovaţi. Spitalul respectiv
   fusese utilizat de Hamas pentru activităţi teroriste şi este situat lângă
   unul dintre sediile mişcării islamiste palestiniene.

Netanyahu: „Plătim un tribut foarte greu războiului. Va fi lung”

   ACTUALIZARE 14:15 Prim-ministrul israelian, Benjamin Netanyahu, a afirmat
   că ţara sa plăteşte „un tribut foarte greu războiului”, după ce 14 soldaţi
   au fost ucişi de vineri până duminică în lupte împotriva mişcării
   palestiniene Hamas în Fâşia Gaza, informează AFP, citată de Agerpres.

   „Plătim un tribut foarte greu războiului, însă nu avem altă soluţie decât
   să continuăm să luptăm”, a declarat Netanyahu în deschiderea unei reuniuni
   a guvernului său, după ce a adus un omagiu militarilor ucişi, adăugând că
   „războiul va fi lung”.

   Moartea a 14 soldaţi în Fâşia Gaza este unul dintre cele mai grele
   bilanţuri înregistrate de armata israeliană într-o perioadă atât de
   scurtă, de la începutul ofensivei sale terestre, pe 27 octombrie.

   Potrivit cifrelor publicate de armata israeliană, 153 de soldaţi au fost
   ucişi în teritoriul palestinian de la începutul războiului, declanşat pe 7
   octombrie de un atac sângeros fără precedent întreprins de Hamas pe
   teritoriul israelian.

   Un alt soldat israelian a fost ucis vineri în nordul ţării de tiruri ale
   mişcării libaneze Hezbollah, provenite dinspre Liban.

   „Să fie clar: războiul va fi lung. Vom lupta până la capăt - până la
   eliberarea ostaticilor, până la eliminarea Hamas şi până când vom restaura
   securitatea, atât în nord, cât şi în sud”, a adăugat Netanyahu.

Armata israeliană anunţă că 152 de soldaţi au fost ucişi în Gaza de la începutul
războiului

   ACTUALIZARE 10:30 Armata israeliană a anunţat că 152 de soldaţi ai săi au
   fost ucişi în Fâşia Gaza de la începutul războiului cu mişcarea islamistă
   palestiniană Hamas, informează AFP, citată de Agerpres.

   Nouă soldaţi au fost ucişi sâmbătă în lupte în Gaza, unul dintre cele mai
   grele bilanţuri pentru o zi de luptă în acest teritoriu, a precizat armata
   israeliană într-un comunicat.

   Duminică, noi bombardamente au avut loc în Jabaliya şi în oraşul Gaza, în
   nord, precum şi în Khan Younes, mare oraş din sudul Fâşiei Gaza, a anunţat
   Hamas.

   Armata israeliană a anunţat, de asemenea, că îşi intensifică operaţiunile
   terestre împotriva Hamas în sudul Fâşiei Gaza, în timp ce SUA cer
   Israelului să facă mai multe eforturi pentru a proteja civilii, ameninţaţi
   de foame.

   După atacul din 7 octombrie care a făcut, potrivit autorităţilor
   israeliene, circa 1.140 de morţi, majoritatea civili, Israelul a jurat că
   va distruge Hamas, bombardând teritoriul palestinian, declanşând un asediu
   şi o amplă operaţiune terestră începând cu 27 octombrie.

   Guvernul Hamas a anunţat, miercuri, că operaţiunile militare israeliene
   din Fâşia Gaza au făcut 20.000 de morţi de la începutul războiului, dintre
   care cel puţin 8.000 de copii şi 6.200 de femei.

Armata israeliană şi-a extins operaţiunea terestră în Fâşia Gaza

   ACTUALIZARE 9:20 Forţele israeliene şi-au extins operaţiunea terestră în
   Fâşia Gaza, a anunţat armata israeliană sâmbătă seara, informează duminică
   dpa, citată de Agerpres.

   Purtătorul de cuvânt al armatei Israelului, Daniel Hagari, a spus că
   trupele israeliene sunt angrenate în „bătălii complexe în zone dens
   populate” şi că ele avansează în adâncul altor fortăreţe ale organizaţiei
   islamiste palestiniene Hamas.

   Până acum, forţele terestre israeliene au distrus şi confiscat circa
   30.000 de dispozitive explozive, inclusiv rachete antitanc aflate în
   posesia Hamas, potrivit purtătorului de cuvânt.

   Armata israeliană a anunţat înainte de aceasta că a ucis un oficial de
   rang înalt al Hamas, care era responsabil pentru aprovizionarea cu arme a
   grupării islamiste.

   Soldaţii israelieni continuă să lupte în zone dens populate precum Khan
   Younis şi să depisteze „infrastructură teroristă”, în special tuneluri
   subterane, a mai spus Daniel Hagari. Din acest motiv, au fost întărite
   semnificativ forţele tehnice, a adăugat el.

   Capacităţile diviziei de luptă vor continua să fie extinse în următoarele
   zile, a mai spus purtătorul de cuvânt al armatei israeliene, subliniind că
   distrugerea tunelurilor necesită timp.

   O reţea de tuneluri se întinde pe mai mulţi kilometri sub Fâşia Gaza, în
   care membri ai Hamas ascund şi ţin ostatici aduşi din Israel, potrivit
   armatei israeliene. Pentru a rezista bombardamentelor israeliene, unele
   tuneluri au fost extinse cu zeci de metri sub pământ.

   Hamas foloseşte, de asemenea, aceste tuneluri pentru a ieşi la suprafaţă
   şi a ataca din spate. Multe dintre aceste tuneluri sunt capcane pentru a
   ucide soldaţi israelieni care intră în ele.

Peste 200 de palestinieni au fost ucişi în operaţiuni israeliene în Gaza în
ultimele 24 de ore, anunţă Hamas

   ACTUALIZARE 8:45 Peste 200 de palestinieni au fost ucişi în ultimele 24 de
   ore în bombardamentele israeliene şi în operaţiunile terestre din Fâşia
   Gaza, a anunţat Hamas, după ce o rezoluţie a ONU privind ajutorul umanitar
   nu a reuşit să ceară o încetare a focului, relatează AFP, citată de
   News.ro.

   La aproape trei luni de la începutul războiului dintre Israel şi mişcarea
   islamistă palestiniană, aceasta din urmă a anunţat descoperirea cadavrelor
   a zeci de palestinieni ucişi, dintre care unii au fost „executaţi”,
   potrivit acesteia, în timpul unei operaţiuni terestre israeliene în
   Jabaliya, în nordul Fâşiei Gaza.

   Armata israeliană a anunţat moartea a cinci soldaţi, patru vineri şi unul
   sâmbătă, în luptele cu Hamas în Gaza, ridicând la 144 numărul soldaţilor
   ucişi de la începutul ofensivei terestre israeliene în teritoriu, la 27
   octombrie.

   Bombardamentele israeliene de represalii în Gaza s-au soldat cu 20.258 de
   morţi, majoritatea femei, adolescenţi şi copii, şi peste 53.000 de răniţi,
   potrivit Ministerului Sănătăţii din Hamas.

   201 persoane au fost ucise în ultimele 24 de ore în mai multe locuri din
   micul şi suprapopulatul teritoriu asediat de Israel, a adăugat acesta. Un
   astfel de bombardament s-a soldat cu moartea a 18 persoane în tabăra de
   refugiaţi Nousseirat din centrul teritoriului, unde Hamas a preluat
   puterea în 2007.

   Sâmbătă, purtătorul de cuvânt al Ministerului Sănătăţii al Hamas, Ashraf
   al-Qidreh, a acuzat forţele israeliene de „comiterea mai multor masacre
   atroce” în regiunile Jabaliya şi Tal Al-Zaatar în această săptămână,
   inclusiv „executarea a zeci de cetăţeni pe străzi”.

   Armata a explicat că a ucis „terorişti înarmaţi” în oraşul Gaza şi a
   distrus „clădiri folosite ca situri militare”.

   De asemenea, ea a afirmat că o lovitură de vineri la Rafah, care a ucis
   patru membri ai aceleiaşi familii, inclusiv o fetiţă, potrivit Hamas, viza
   un oficial al mişcării palestiniene însărcinat cu aprovizionarea cu arme.

   Joe Biden şi Benjamin Netanyahu au vorbit sâmbătă la telefon. Preşedintele
   american „a subliniat necesitatea crucială de a proteja populaţia civilă”,
   potrivit Casei Albe.

   La rândul său, premierul israelian „a precizat că Israelul va continua
   războiul până când toate obiectivele sale vor fi atinse”, potrivit
   biroului său.

Un petrolier sub pavilion indian a fost lovit de o dronă trasă de rebelii houthi

   ACTUALIZARE 8:25 Un petrolier gabonez care naviga sub pavilion indian, MV
   Saibaba, a fost lovit sâmbătă în Marea Roşie de o dronă de atac trasă de
   rebelii houthi din Yemen, a anunţat Comandamentul Central American
   (CENTCOM), precizând că nu s-au înregistrat răniţi, transmite AFP, citată
   de Agerpres.

   Un alt cargou, MV Blaamanen, sub pavilion norvegian, a fost, de asemenea,
   vizat de o dronă a rebelilor houthi, care a ratat cu puţin ţinta, potrivit
   sursei citate.

   CENTCOM a mai precizat că, din 17 octombrie până în prezent, cu aceste
   două incidente, s-au înregistrat, în total, 15 atacuri comise de houthi
   asupra unor nave comerciale.

Patru drone de atac doborâte de o navă de război americană în Marea Roşie

   ACTUALIZARE 8:20 Un distrugător american care patrula sâmbătă în Marea
   Roşie a doborât patru drone de atac dinspre Yemen care îl vizau, a anunţat
   Comandamentul Militar Central al SUA (CENTCOM), transmite duminică AFP,
   citată de Agerpres.

   USS Laboon „a doborât patru drone aeriene fără pilot, care veneau din
   zonele controlate de houthi din Yemen, care se îndreptau” spre nava
   americană, a declarat CENTCOM pe X (fostul Twitter), precizând că nu s-au
   înregistra răniţi sau pagube.

Biden şi Netanyahu au discutat despre obiectivele armatei israeliene în Gaza

   ACTUALIZARE 8:15 Preşedintele american Joe Biden şi premierul israelian
   Benjamin Netanyahu au discutat sâmbătă, telefonic, despre campania
   militară a Israelului în Gaza, inclusiv despre „obiectivele şi etapele”
   acesteia, informează Reuters.

   Preşedintele Joe Biden „a subliniat nevoia esenţială de a proteja
   populaţia civilă, inclusiv pe cei care sprijină operaţiunea de ajutor
   umanitar şi importanţa de a permite civililor să se îndepărteze în
   siguranţă de zonele de luptă în curs”, a spus Casa Albă într-un comunicat.

   „Liderii au discutat despre importanţa eliberării tuturor ostaticilor
   rămaşi”, a mai informat Casa Albă.

Hamas solicită o anchetă internaţională asupra „execuţiilor sumare” pe care
susţine că le-a comis armata israeliană

   ACTUALIZARE 8:10 Mişcarea islamistă palestiniană Hamas a cerut sâmbătă o
   anchetă internaţională privind „execuţiile sumare” în Fâşia Gaza, de
   comiterea cărora acuză armata israeliană, informează AFP, citată de
   Agerpres.

   Guvernul Hamas a susţinut că a strâns mărturii, conform cărora „armata de
   ocupaţie israeliană a efectuat execuţia sumară a 137 de civili
   palestinieni în oraşul Gaza şi în guvernoratele din nord”.

   Guvernul Hamas a acuzat în special armata că „a săpat o groapă mare la est
   de oraşul Gaza în care a depus zeci de cetăţeni pe care îi reţinuse
   înainte de a-i executa prin împuşcare şi cu care au umplut groapa folosind
   buldozere”, fără a preciza când au avut loc evenimentele.

   Hamas a cerut „înfiinţarea de echipe internaţionale care să investigheze
   crimele ocupaţiei şi execuţiile sumare ale acesteia”.

Cronologia evenimentelor de sâmbătă, 23 decembrie 2023

Armata israeliană anunţă moartea a cinci soldaţi de-ai săi în Fâşia Gaza

   ACTUALIZARE 21:05 - Armata israeliană a anunţat sâmbătă că cinci dintre
   soldaţii săi şi-au pierdut viaţa începând de vineri în luptele contra
   teroriştilor palestinieni din Fâşia Gaza, transmite AFP, citată de
   Agerpres.

   Patru militari au fost ucişi vineri în sudul Fâşiei Gaza şi un altul
   sâmbătă în nordul enclavei palestiniene, a precizat armata israeliană
   într-un comunicat.

   Noul bilanţ al deceselor în rândul militarilor israelieni de la debutul
   ofensivei terestre în Fâşia Gaza, începută în 27 octombrie, a ajuns astfel
   la 144.

   Noul război între Israel şi Hamas a fost cauzat de atacul terorist comis
   de militanţii palestinieni pe 7 octombrie în sudul Israelului, soldat cu
   1.140 de morţi, în majoritate civili. Alţi aproximativ 240 de oameni au
   fost luaţi ostatici şi duşi în Fâşia Gaza.

   Operaţiunile militare israeliene efectuate ca represalii s-au soldat până
   acum cu 20.258 de morţi şi peste 53.000 de răniţi în Fâşia Gaza, conform
   unui anunţ făcut sâmbătă de Hamas.

Liderul Hamas responsabil pentru furnizarea de arme a fost ucis în sudul Fâşiei
Gaza

   ACTUALIZARE 19:55 - Armata israeliană a anunţat sâmbătă că l-a ucis pe
   liderul Hamas responsabil pentru furnizarea de arme pentru mişcarea
   islamistă palestiniană, informează DPA, citată de Agerpres.

   Hassan al-Atrash a fost ucis vineri în timpul unei lovituri aeriene
   ţintite la Rafah, în sudul Fâşiei Gaza, au precizat Forţele de Apărare
   Israeliene (IDF, denumirea oficială a armatei israeliene) pe platforma X.

   Al-Atrash a organizat producţia şi distribuţia de arme în Fâşia Gaza şi
   contrabanda cu arme din străinătate. De asemenea, el le-a furnizat arme
   militanţilor palestinieni în Cisiordania.

   Media palestiniene au relatat vineri că trei persoane fuseseră ucise
   într-o lovitură aeriană la Rafah.

   Atacul terorist comis de militanţii Hamas pe 7 octombrie în sudul
   Israelului s-a soldat cu 1.140 de morţi, în majoritate civili.

   Operaţiunile militare israeliene efectuate ca represalii s-au soldat până
   acum cu 20.258 de morţi şi peste 53.000 de răniţi în Fâşia Gaza, conform
   unui anunţ făcut sâmbătă de Hamas. 

IDF: 200 de terorişti au fost capturaţi în Fâşia Gaza, în ultima săptămână

   ACTUALIZARE 15:10 Forţele israeliene au luat prizonieri peste 200 de
   membri ai organizaţiilor teroriste palestiniene în ultima săptămână, au
   anunţat sâmbătă Forţele de Apărare ale Israelului (IDF), citate de agenţia
   DPA, potrivit Agerpres.

   Membri ai Hamas şi Jihadului Islamic au fost duşi în Israel pentru a fi
   interogaţi. Unii dintre luptători s-au predat de bunăvoie, au declarat
   IDF. Un total de 700 de membri ai unor diferite organizaţii teroriste din
   regiune au fost luaţi prizonieri, potrivit IDF.

   Zeci de luptători Hamas au fost ucişi după ce o clădire în care se
   adăposteau în Fâşia Gaza a fost atacată din aer, au raportat, de asemenea,
   sâmbătă Forţele de Apărare ale Israelului (IDF), citate de DPA.

   Trupele terestre ale IDF au deschis anterior focul asupra grupului,
   forţându-l să intre în clădire. IDF a descris clădirea ca fiind un sediu
   al organizaţiei islamiste palestiniene.

   Alte clădiri din vecinătate, folosite de Hamas, au fost distruse, adaugă
   IDF.

   Luptători înarmaţi ai Hamas au fost întâlniţi în altă parte în Fâşia Gaza,
   potrivit IDF. Forţele israeliene au găsit bombe, explozibili
   şi rachete într-o creşă din sud. 

ONU spune că „niciun loc nu este sigur” pentru oamenii din Fâșia Gaza

   ACTUALIZARE 13:10 Agenţia ONU pentru refugiaţi palestinieni (UNRWA) în
   Gaza a declarat, sâmbătă, că un ordin de evacuare al armatei israeliene
   pentru locuitorii din centrul Fâşiei Gaza îi va deplasa în zone unde
   loviturile aeriene sunt în curs, informează France Presse, citată de
   Agerpres.

   Vineri, în postări pe reţelele sale în limba arabă, armata israeliană i-a
   somat pe locuitorii din tabăra de refugiaţi Bureij şi din zonele
   învecinate „să plece imediat pentru propria siguranţă” spre o zonă
   considerată sigură în Deir el-Balah, la şapte kilometri mai la sud.

   „Armata israeliană pur şi simplu ordonă oamenilor să se mute spre zonele
   unde sunt în curs lovituri aeriene. Niciun loc nu este sigur. Oamenii din
   Gaza sunt fiinţe umane. Nu sunt piese de pe o tablă de şah - multe au fost
   deja mutate de mai multe ori”, a reacţionat, pe reţeaua X, directorul
   UNRWA în Gaza, Thomas White.

   UNRWA a declarat că cel mai recent ordin de evacuare vizează „peste
   150.000 de persoane”.

   „Pentru a extinde operaţiunile militare în desfăşurare, autorităţile
   israeliene au emis în continuare ordine de evacuare pentru locuitorii din
   zona centrală a Gazei, cerându-le să se mute în zone unde sunt în
   desfăşurare lovituri aeriene. Nu există niciun loc unde oamenii pot merge.
   Niciun loc nu este sigur”, a scris agenţia pe contul său de X. 

   Mii de palestinieni au fugit vineri din centrul Fâşiei Gaza spre sud, după
   ultimul ordin de evacuare din partea armatei israeliene, potrivit
   martorilor.

   Potrivit ONU, 1,9 milioane de locuitori, adică 85% din populaţia Gazei, au
   fost strămutaţi de la începutul războiului.

O navă comercială afiliată Israelului, lovită de o dronă în largul Indiei

   ACTUALIZARE 12:55 O navă comercială afiliată Israelului şi aflată în Marea
   Arabiei a fost lovită de o dronă în largul coastei de vest a Indiei,
   provocând un incendiu, a anunţat sâmbătă firma britanică de securitate
   maritimă Ambrey, citată de Reuters.

   Incendiul la bordul tancului petrolier sub pavilion liberian a fost stins
   fără victime în rândul echipajului.

   „Au fost raportate, de asemenea, unele daune structurale şi ceva apă la
   bord. Nava este afiliată Israelului. Ea a contactat ultima dată Arabia
   Saudită şi destinaţia era India”, a declarat firma pe site-ul său.

Guterres aduce un omagiu personalului ONU ucis în Gaza

   ACTUALIZARE 10:05 Secretarul general al ONU Antonio Guterres a adus un
   omagiu personalului ONU ucis în războiul din Gaza, informează sâmbătă
   agenţia DPA, preluată de Agerpres.

   "136 dintre colegii noştri în Gaza au fost ucişi în 75 de zile - ceva ce
   nu am văzut niciodată în istoria ONU", a scris Guterres sâmbătă pe
   platforma online X, fostă Twitter. "Majoritatea personalului nostru a fost
   forţat să-şi lase casele", a adăugat el.

   "Le aduc un omagiu & şi miilor de lucrători umanitari care îşi riscă viaţă
   în timp ce sprijină civilii din Gaza", a scris Guterres.

   Într-o altă postare, Guterres a criticat încă o dată acţiunile Israelului
   în conflict. "Modul în care Israelul conduce această ofensivă creează
   obstacole masive în distribuirea ajutorului umanitar în interiorul Gazei",
   a scris el.

   Pentru a aduce în mod eficient ajutor umanitar în Gaza, este nevoie de
   securitate şi personal care să poată lucra în siguranţă, a notat el.

   După zile de dispute, Consiliul de Securitate al ONU a adoptat o rezoluţie
   vineri cerând creşterea ajutorului umanitar pentru aproximativ 2 milioane
   de persoane aflate în nevoie în Fâşia Gaza. Cu toate acestea, cel mai
   puternic organism al ONU a adoptat un text de compromis la New York fără a
   cere un armistiţiu imediat la care a sperat Guterres, notează DPA.

   Războiul din Gaza a fost declanşat de cel mai grav masacru din istoria
   Israelului, comis de terorişti din mişcarea militantă palestiniană Hamas
   şi alte grupuri extremiste în Israel la 7 octombrie. Israelul a răspuns cu
   lovituri aeriene masive asupra Fâşiei Gaza şi a început o ofensivă
   terestră la sfârşitul lunii octombrie.

   Având în vedere situaţia umanitară catastrofală din zona de coastă aflată
   sub blocadă, Israelul a intrat recent sub presiune internaţională
   crescândă.

Armata israeliană, aproape de a-și asigura „controlul operațional deplin” în
nordul Gazei

   ACTUALIZARE 10:00 Armata israeliană este aproape de a obține „controlul
   operațional” complet asupra nordului Fâșiei Gaza, în timp ce extinde și
   mai mult operațiunile în partea de sud a Fâșiei, a declarat purtătorul de
   cuvânt al armatei Daniel Hagari, citat de Times of Israsel.

   „Trupele israeliene continuă operațiunile terestre în Khan Younis și, în
   același timp, se pregătesc să extindă activitatea în zone suplimentare ale
   Fâșiei, cu accent pe sudul acesteia”, a spus Hagari într-o conferință de
   presă.

   Această evoluție are loc în timp ce armata israeliană se află în „etapele
   finale ale controlului operațional” în nordul Gazei, cu trupe care luptă
   cu ultimul batalion Hamas rămas, în cartierele Daraj și Tuffah, din orașul
   Gaza.

   Hagari spune că armata încă luptă împotriva Hamas în alte zone din nordul
   Gazei, deși la o „intensitate mai mică”. „Suntem aproape la controlul
   operațional deplin în nordul Fâșiei Gaza”, spune el.

IDF anunță că a distrus o reţea de sute de metri de tuneluri în sudul oraşului
Gaza

   ACTUALIZARE 09:00 Forţele de Apărare ale Israelului (IDF) au anunţat că au
   distrus o reţea de tuneluri în zona Issa din sudul oraşului Gaza, conform
   CNN.

   Reţeaua a servit drept „post subteran”, a precizat IDF, iar „numeroasele
   clădiri folosite drept cartier general al Hamas au fost distruse” ca parte
   a operaţiunilor din ultimele zile.

   Declaraţia susţinea că „mulţi terorişti Hamas au fost eliminaţi, împreună
   cu multe clădiri folosite pentru activităţi teroriste şi arme care au fost
   distruse”.

   Purtătorul de cuvânt al IDF, Daniel Hagari, a declarat că reţeaua de
   tuneluri a fost vizată folosind „13 tone de explozibili, care au detonat
   simultan 30 de puţuri de tunel într-o manieră securizată”.

   Reţeaua, potrivit IDF, a fost, de asemenea, „folosită pentru depozitare,
   ascundere, comandă şi control şi deplasarea agenţilor între diferite
   zone”.

   IDF a spus că înregistrările video capturate de o unitate canină au
   dezvăluit că reţeaua de tuneluri avea ”sute de metri”.

Cronologia evenimentelor de vineri, 22 decembrie 2023

Consiliul de securitate al ONU a adoptat rezoluția pentru ajutor umanitar în
Gaza

   ACTUALIZARE 19:20 Consiliul de Securitate al ONU a adoptat, vineri seară,
   rezoluția sa în ce privește Gaza, după mai multe încercări eșuate și doar
   după ce și Rusia și SUA au decis să se abțină. Toți ceilalți 13 membri au
   votat în favoarea rezoluției.

   Prin această rezoluție, Consiliul de Securitate cere mai mult ajutor
   umanitar în Gaza, însă nu și un armistițiu imediat.

Un american cu dublă cetăţenie luat ostatic a murit în Gaza, anunţă un forum
israelian

   ACTUALIZARE 18:39 - Un american cu dublă cetăţenie, care se număra printre
   aproximativ 240 de persoane capturate în timpul atacului transfrontalier
   al Hamas din 7 octombrie în sudul Israelului, a murit în captivitate în
   Fâşia Gaza, a anunţat vineri un grup care reprezintă familiile
   ostaticilor, informează Reuters, citată de Agerpres.

   Gadi Haggai, în vârstă de 73 de ani, deţinea de asemenea cetăţenia
   israeliană, a declarat Forumul pentru Ostatici şi Familii Dispărute.
   Bazându-se pe diverse surse de informaţii, un comitet numit de guvernul
   israelian a declarat câţiva ostatici morţi în lipsă.

   În general, Hamas nu a confirmat aceste relatări, dar a avertizat că
   „timpul se scurge” pentru ostatici, pe măsură ce războiul militanţilor
   palestinieni cu Israelul se apropie de a 12-a săptămână.

   Potrivit unui bilanţ oficial israelian, 129 de persoane rămân deţinute în
   Gaza după ce restul au fost repatriate în timpul unui armistiţiu în
   noiembrie sau recuperate în ofensiva militară. Dintre cele care se află
   încă în Gaza, 22 sunt moarte, spune guvernul israelian.

   Potrivit forumului, între cinci şi 10 dintre ostatici deţin cetăţenia
   americană. Ambasada SUA nu a avut de făcut niciun comentariu imediat.

Armata israeliană i-a îndemnat pe oamenii din tabăra de refugiați al-Bureij să
plece

   ACTUALIZARE 15:40 Armata israeliană le-a cerut celor din tabăra de
   refugiați al-Bureij, din centrul Fâșiei Gaza, să plece, potrivit BBC.

   Acest lucru ar putea fi un semnal al unei extinderi a operațiunilor
   terestre ale Israelului în Gaza, pe măsură ce își continuă misiunea de a
   distruge Hamas.

   „Pentru siguranța voastră, trebuie să vă mutați imediat în adăposturile
   din Deir Al-Balah”, a scris Avichay Adraee, de la Forțele de Apărare
   Israeliene (IDF), pe rețelele sociale.

   Deir Al-Balah este, de asemenea, un oraș din centrul Fâșiei Gaza, dar se
   află mai la sud decât Bureij.

Vladimir Putin a vorbit cu Mahmoud Abbas la telefon

   ACTUALIZARE 15:30 Vladimir Putin a avut o conversație telefonică cu
   președintele Autorității Palestiniene, Mahmoud Abbas, vineri dimineață,
   potrivit Sky News.

   Bărbații au discutat modalități de dezescaladare a conflictului din Gaza,
   a declarat Kremlinul.

   Abbas a fost de acord să viziteze Rusia, însă nu a fost stabilită o dată.

   Rusia a sprijinit puternic Gaza și s-au opus acțiunii militare israeliene
   în enclavă, susținând oficial apelurile pentru o încetare imediată a
   focului la ONU.

UE adoptă un plan de ajutor de 118 milioane de euro pentru Autoritatea
Palestiniană

   ACTUALIZARE 15:25 Comisia Europeană a anunţat vineri că a adoptat un
   pachet de ajutor de 118 milioane de euro pentru susţinerea Autorităţii
   Palestiniene, relatează Reuters.

   Comisia a precizat că ajutorul va contribui la plata salariilor şi
   pensiilor funcţionarilor civili din Cisiordania, a alocaţiilor sociale
   pentru familiile vulnerabile şi a transferurilor de pacienţi la spitale
   din Ierusalimul de Est.

   UE este, de asemenea, pregătită să continue să ajute Autoritatea
   Palestiniană pe termen lung, a declarat preşedinta Comisiei Europene.

   „Reflectăm la un pachet mai amplu pe termen mediu pentru anul următor
   pentru a contribui la stabilitatea economică şi politică a Fâşiei Gaza şi
   a Cisiordaniei, odată ce condiţiile o vor permite în teren, în cadrul
   eforturilor internaţionale mai ample de a reinstitui soluţia celor două
   state”, a mai precizat Ursula von der Leyen, citată în comunicat.

   Pentru 2024, UE a pus, de asemenea, deoparte 125 de milioane de euro în
   ajutor umanitar pentru oamenii din Fâşia Gaza sub asediu, unde şeful
   diplomaţiei UE, Josep Borrell, a spus că penuriile alimentare au ajuns la
   niveluri fără precedent.

   „Este o evoluţie gravă şi ar trebui să fie o alarmă pentru lumea întreagă
   ca să acţioneze acum pentru a preveni o catastrofă umanitară. Ajutorul
   trebuie să ajungă la cei care au nevoie de el prin toate mijloacele
   necesare, inclusiv coridoare şi pauze umanitare”, a afirmat el.

Hamas spune că aproape 400 de palestinieni au fost uciși în ultimele 48 de ore

   ACTUALIZARE 13:00 Ministerul Sănătății din Gaza, condus de Hamas, a
   declarat că aproape 400 de persoane au fost ucise în interiorul Fâșiei
   Gaza în ultimele două zile, potrivit BBC.

   În total, 390 de persoane au murit și alte 734 au fost rănite.

   De la izbucnirea războiului, pe 7 octombrie, Ministerul Sănătății spune că
   peste 20.000 de persoane au fost ucise.

IDF anunţă moartea unui general-maior, militarul cu cel mai mare grad ucis în
luptă în Gaza

   ACTUALIZARE 12:55 Un general-maior israelian a fost ucis în luptă în Gaza,
   acesta devenind militarul cu cel mai mare grad dintre cei 139 de militari
   israelieni ucişi în enclava palestiniană de la începutul ofensivei
   terestre a Israelului, transmite EFE, citată de Agerpres.

   După cum a raportat vineri armata israeliană, generalul-maior în rezervă
   Tal Shua, în vârstă de 31 de ani, a murit în sudul enclavei palestiniene
   în timpul luptelor în care era implicat batalionul său.

   De la începutul ofensivei terestre, pe 27 octombrie, forţele israeliene au
   raportat moartea în luptă a mai multor ofiţeri de diferite grade, dintre
   care - până la moartea generalului Shua - militarul cu cel mai înalt grad
   ucis în lupte fusese un comandant.

   În ultimele 24 de ore, a fost ucis un locotenent în vârstă de 21 de ani,
   care activa într-o unitate de salvare în nordul Gazei, potrivit unui
   comunicat al Armatei.

   În plus, trei soldaţi din diferite unităţi desfăşurate în diverse zone din
   Gaza au fost grav răniţi.

Forţele de Apărare Israeliene susţin că au distrus o reţea de tuneluri în
centrul Gaza City

   ACTUALIZARE 10:20 Forţele de Apărare Israeliene (IDF) au distrus, joi, „o
   reţea strategică de tuneluri ale terorii” din centrul Gaza City, a
   declarat, într-un briefing de presă, purtătorul de cuvânt al IDF Daniel
   Hagari, citat de CNN.

   „Distrugerea de astăzi a unei infrastructuri importante privează
   organizaţia teroristă Hamas de capacităţi strategice”, a spus Hagari.

Armata israeliană deţine controlul operaţional asupra cartierului Shejaiya

   ACTUALIZARE 10:15 Armata israeliană a anunţat că deţine „controlul
   operaţional” deplin asupra cartierului Shejaiya din oraşul Gaza,
   considerat fieful mişcării islamiste palestiniene Hamas, transmit AFP şi
   DPA, citate de Agerpres.

   Forţele de Apărare Israeliene (IDF) au afirmat că soldaţii vor continua
   operaţiuni restrânse în Shejaiya pentru a distruge infrastructura Hamas şi
   a lichida combatanţii palestinieni care se ascund.

   Situat în nordul oraşului Gaza, cartierul Shejaiya a fost recent scena
   unor lupte intense între armata israeliană şi militanţii Hamas. La finalul
   săptămânii trecute, forţele israeliene au împuşcat mortal dintr-o eroare
   trei ostatici israelieni ce reuşiseră să fugă din captivitate.

   În timpul luptelor, armata israeliană a ucis numeroşi combatanţi Hamas şi
   a distrus zeci de intrări în tunelurile săpate de militanţi în Gaza. Nouă
   militari israelieni au murit în ambuscade organizate de Hamas.

   ONU avertizează că locuitorii din Fâşia Gaza se vor confrunta cu risc de
   insecuritate alimentară ridicat

   Pe de altă parte, Naţiunile Unite au avertizat joi că locuitorii din Fâşia
   Gaza se vor confrunta cu risc de insecuritate alimentară ridicat în
   următoarele şase săptămâni, potrivit unui raport publicat joi la Roma de
   Programul Alimentar Mondial.

   Sistemul de clasificare al ONU privind insecuritatea alimentară are cinci
   niveluri, cunoscut sub acronimul IPC.

   Raportul arată că în „scenariul cel mai probabil” până la 7 februarie
   ansamblul populaţiei din Gaza (aproximativ 2,2 milioane de persoane) va fi
   în situaţia de „criză din cauza foametei”.

   „Este vorba despre proporţia cea mai ridicată de persoane confruntate cu
   niveluri înalte de insecuritate alimentară pe care sistemul IPC le-a
   determinat vreodată pentru o anumită regiune sau o ţară”, precizează
   raportul.

   Raportul avertizează că aproape jumătate din populaţia din Fâşia Gaza ar
   urma să ajungă până la 7 februarie 2024 în faza de „urgenţă”,
   caracterizată prin malnutriţie ridicată şi supramortalitate.

Votul în Consiliul de Securitate a fost din nou amânat

   ACTUALIZARE 10:00 Votul Consiliului de Securitate al ONU privind o
   rezoluţie menită să îmbunătăţească situaţia umanitară catastrofală din
   Fâşia Gaza a fost amânat din nou, pentru vineri, au declarat joi mai multe
   surse diplomatice, notează AFP, citată de Agerpres.

   Statele Unite, spre care erau îndreptate toate privirile, au indicat că
   sunt pregătite să susţină cea mai recentă versiune a textului care
   solicită "măsuri urgente" pentru îmbunătăţirea accesului ajutorului
   umanitar în Fâşia Gaza, fără a cere încetarea imediată a ostilităţilor.

Cronologia evenimentelor de joi, 21 decembrie 2023

Teroriștii spun că obiectivul Israelului de elimina Hamas este „destinat
eşecului”

   ACTUALIZARE 22:02 Teroriștii Hamas au declarat, joi, că obiectivul
   stabilit de Israel pentru a elimina gruparea din Fâşia Gaza este „destinat
   eşecului”.

   Într-o înregistrare audio, purtătorul de cuvânt al brigăzilor Ezzedine
   al-Qassam, Abu Obeida, a condiţionat eliberarea ostaticilor israelieni
   reţinuţi în Gaza de „încetarea agresiunii”, referindu-se la războiul
   purtat împotriva Hamas din 7 octombrie în represalii la sângerosul său
   atac asupra teritoriului israelian.

   „Obiectivul stabilit de inamic de a elimina rezistenţa este menit
   eşecului. Aceasta este o realitate care devine incontestabilă”, a declarat
   purtătorul de cuvânt, potrivit înregistrării.

   „Dacă inamicul vrea să-şi recupereze ostaticii în viaţă, nu are altă
   opţiune decât să înceteze agresiunea”, a adăugat el, punând drept condiţie
   încetarea ostilităţilor pentru iniţierea de negocieri prin intermediari în
   vederea eliberării ostaticilor în schimbul deţinuţilor palestinieni aflaţi
   în Israel.

Hamas spune că va mai elibera ostatici atunci când Israelul va pune capăt
războiului

   ACTUALIZARE 15:45 Hamas spune că grupurile palestiniene au respins
   perspectiva eliberării de noi ostatici până când Israelul va fi de acord
   să pună capăt războiului din Gaza, potrivit BBC.

   „Există o decizie națională palestiniană că nu ar trebui să se vorbească
   despre prizonieri sau schimburi de prizonieri decât după o încetare
   completă a agresiunii”, a explicat Hamas pe Telegram.

   Nu este clar la ce alte facțiuni palestiniene se referă declarația.
   Jihadul Islamic, un grup mai mic din Fâșia Gaza, ține, de asemenea,
   ostatici israelieni.

   Negocierile privind un nou armistițiu au loc în prezent la Cairo, Egipt.

SUA spun că au loc „negocieri serioase” la Cairo privind armistițiul

   ACTUALIZARE 14:25 Statele Unite spun că negocieri „serioase” au loc la
   Cairo, dar discuțiile inițiale de miercuri nu au dat roade, potrivit Sky
   News.

   Liderul Hamas, Ismail Haniyeh, le-a spus mediatorilor egipteni că nu vor
   mai fi eliberați ostatici israelieni până când nu va exista o încetare
   permanentă a focului.

   Israelul susține că războiul nu se va termina până când Hamas nu va fi
   eliminat. Cairo declară că va relua negocierile cu Hamas.

ONU cere Israelului o anchetă privind o „posibilă crimă de război” în Fâşia Gaza

   ACTUALIZARE 14:15 Înaltul Comisariat ONU pentru drepturile omului cere
   deschiderea unei anchete de către Israel privind „posibila comitere a unei
   crime de război” de către forţele sale armate în Fâşia Gaza, relatează
   AFP, citată de Agerpres.

   Într-un comunicat de miercuri, agenţia ONU susţine că a primit „informaţii
   îngrijorătoare” privind moartea a „11 bărbaţi palestinieni neînarmaţi” în
   oraşul Gaza.

   Ei au murit marţi seară în timpul unei intervenţii a armatei israeliene
   într-un imobil de locuit din oraş în care se aflau mai multe familii.

   Soldaţii israelieni „ar fi separat bărbaţii de femei şi de copii, apoi ar
   fi tras şi ucis cel puţin 11 bărbaţi (...) sub ochii membrilor familiilor
   lor”, potrivit mărturiilor difuzate de Observatorul EuroMed pentru
   drepturile omului.

   Agenţia ONU a confirmat decesul celor 11 palestinieni, dar a precizat că
   „circumstanţele sunt în curs de verificare”.

   „Autorităţile israeliene trebuie să desfăşoare imediat o anchetă
   independentă, aprofundată şi eficientă asupra acestor alegaţii”, a estimat
   aceasta.

Tel Aviv, din nou ţinta rachetelor trase de Hamas dinspre Fâşia Gaza

   ACTUALIZARE 14:10 Sirenele au sunat din nou în Tel Aviv joi, oraşul
   israelian fiind atacat cu rachete lansate din Fâşia Gaza de militanţii
   Hamas, relatează Reuters.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Deocamdată nu există informaţii privind eventuale victime umane sau pagube
   materiale după ceea ce pare a fi o salvă lungă de rachete trase de aripa
   armată a Hamas, Brigăzile Al-Qassam.

OMS: În nordul Fâșiei Gaza nu mai este niciun spital funcțional

   ACTUALIZARE 11:35 Organizația Mondială a Sănătății a declarat că nordul
   Fâșiei Gaza a rămas fără spitale funcționale, după mai mult de două luni
   de acțiune militară israeliană, potrivit Sky News.

   „Nu au mai rămas spitale funcționale în nord", a declarat Richard
   Peeperkorn, reprezentantul OMS în Gaza.

   Mii de oameni au fost forțați să se adăpostească în spitale ca urmare a
   atacurilor israeliene, restricționând masiv capacitatea lor de a trata
   eficient masele de oameni care le trec pragul.

   Supraaglomerarea a fost exacerbată de lipsa masivă de aprovizionare, multe
   spitale declarând o lipsă cronică de produse de bază atât de necesare, cum
   ar fi bandaje și medicamente.

Amnesty International solicită eliberarea palestinienilor din Gaza deţinuţi în
secret de Israel

   ACTUALIZARE 07:15 Israelul trebuie să elibereze toţi palestinienii din
   Fâşia Gaza "deţinuţi în mod arbitrar" şi să facă lumină asupra
   deceselor,"dispariţiilor forţate în masă" şi "tratamentelor inumane"
   aplicate, a declarat miercuri Amnesty International, transmite AFP.

   "Toate persoanele deţinute în mod arbitrar trebuie eliberate", a spus
   directorul regional al ONG-ului, Heba Morayef, într-un comunicat de presă,
   subliniind "necesitatea unei anchete independente" asupra presupuselor
   abuzuri comise asupra palestinienilor din Fâşia Gaza.

   Marţi, armata israeliană a anunţat deschiderea unei anchete privind
   "moartea teroriştilor în centrele militare de detenţie", fără a preciza
   numărul deţinuţilor în cauză sau circumstanţele morţii acestora.

   Armata israeliană a fost aspru criticată săptămâna trecută după difuzarea
   imaginilor cu zeci de palestinieni arestaţi în Fâşia Gaza, arătaţi în
   lenjerie intimă, legaţi la ochi şi cu mâinile încătuşate, sub paza
   soldaţilor israelieni.

   Armata a raportat la începutul lunii decembrie că "500 de terorişti" au
   fost arestaţi în Fâşia Gaza.

   Războiul a intrat miercuri în cea de-a 75-a zi. Cel puţin 20.000 de
   persoane au fost ucise de la începutul bombardamentelor israeliene, în
   principal femei, copii şi adolescenţi, potrivit Ministerului Sănătăţii din
   Fâşia Gaza. Aproximativ 1.140 de persoane, majoritatea civili, au fost
   ucise în atacul Hamas din 7 octombrie.

   Amnesty International a cerut, de asemenea, încă o dată,"eliberarea
   imediată şi necondiţionată a tuturor ostaticilor", amintind că răpirea
   civililor constituie o crimă de război.

IDF a descoperit tuneluri folosite de liderii Hamas

   ACTUALIZARE 07:10 Armata israeliană a anunţat miercuri că a descoperit în
   oraşul Gaza o reţea de tuneluri folosite de lideri importanţi ai mişcării
   palestiniene Hamas, informează AFP, potrivit Agerpres.

   Potrivit imaginilor difuzate de armata israeliană, această reţea de
   tuneluri leagă de Gaza "ascunzătorile teroriste, birourile şi
   apartamentele (...) aparţinând înalţilor lideri Hamas". Putem vedea
   soldaţi accesând subsolul unei case care duce într-un tunel lung, apoi
   într-o cameră mobilată. Această reţea este situată "în imediata apropiere
   a unor magazine, clădiri guvernamentale, locuinţe şi a unei şcoli".

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Tunelurile au fost folosite de "oficiali înalţi ai Hamas, inclusiv Ismail
   Haniyeh, Yahya Sinuar, Mohammed Deif şi alţii, pentru a-şi conduce
   activităţile operaţionale" şi "a-i proteja în timpul mişcărilor zilnice în
   centrul oraşului" Gaza, a declarat locotenent-colonelul Peter Lerner, un
   purtător de cuvânt al armatei israeliene.

   Armata israeliană a anunţat duminică că a descoperit "cel mai mare tunel"
   al aripii armate a Hamas care, potrivit acesteia, se întinde pe mai bine
   de patru kilometri, cu o gură situată la doar 400 de metri de punctul
   trecerea Erez între teritoriul palestinian şi Israel. Tunelul este dotat
   cu sistem de conducte, electricitate, ventilaţie, canalizare, reţele de
   comunicaţii şi şine, a notat un jurnalist AFP autorizat de armata
   israeliană să pătrundă acolo.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Hamas a minimalizat descoperirea acestui tunel susţinând că a fost
   construit pentru o "misiune" care a fost "realizată cu succes", potrivit
   unui înalt oficial al mişcării islamiste, Osama Hamdane.

Israelul a ordonat evacuări în cel mai mare oraş din sudul Gaza, potrivit ONU

   ACTUALIZARE 07:00 Israelul a ordonat, miercuri, evacuarea unei zone largi
   din oraşul Khan Yunis, cel mai mare din sudul Fâşiei Gaza, unde s-au
   refugiat numeroşi palestinieni strămutaţi din cauza conflictului, potrivit
   unui raport al ONU.

   Armata israeliană a ordonat "evacuarea imediată" a unei zone "care acoperă
   aproximativ 20%" din oraşul Khan Yunis, relatează documentul, publicat de
   Biroul ONU pentru Coordonarea Afacerilor Umanitare (Ocha), scrie AFP.

   "Amploarea strămutării care rezultă din ordinul de evacuare este neclară",
   a precizat OCHA.

   Potrivit organizaţiei, în zonă locuiau peste 111.000 de locuitori înainte
   de începerea ofensivei israeliene, în urmă cu două luni, iar în prezent
   aproximativ 141.000 de palestinieni s-au refugiat în 32 de tabere pentru a
   fugi de lupte.

   Luni, armata israeliană indicase că îşi intensifică operaţiunile în Khan
   Yunis.

   De la începutul conflictului declanşat de un atac mortal fără precedent al
   Hamas asupra teritoriului israelian la 7 octombrie, armata israeliană a
   emis ordine de evacuare a civililor înainte de a efectua atacuri în Gaza.

   Acesta a fost publicat împreună cu o hartă pe reţelele de socializare,
   potrivit Ocha.

   Dar teritoriul palestinian este supus unei pene de curent de când Israelul
   a întrerupt furnizarea de electricitate şi combustibil, ceea ce face
   dificilă utilizarea dispozitivelor electronice.

   Aproximativ 20.000 de persoane - majoritatea femei şi copii - au murit în
   Gaza de la începutul ofensivei armatei israeliene, potrivit Hamas.

   Această ofensivă a fost lansată ca represalii la atacul fără precedent
   comis la 7 octombrie de mişcarea islamistă palestiniană, soldat cu
   aproximativ 1.140 de morţi pe teritoriul israelian. De asemenea,
   aproximativ 250 de persoane au fost luate ostatice, dintre care 129 sunt
   încă reţinute în Gaza, potrivit Israelului.

   În faţa presiunilor internaţionale tot mai mari pentru un armistiţiu,
   secretarul de stat american Antony Blinken, a cărui ţară este principalul
   aliat al Israelului, a declarat miercuri că lumea trebuie să îşi sporească
   presiunea şi asupra Hamas, nu doar asupra Israelului.

Cronologia evenimentelor de miercuri, 20 decembrie 2023

Macron: Lupta împotriva terorismului nu înseamnă „distrugere totală în Gaza”

   ACTUALIZARE 22:40 Preşedintele Emmanuel Macron a avertizat din nou
   Israelul miercuri că lupta împotriva terorismului nu înseamnă „distrugere
   totală în Gaza”, reiterând apelul său la un armistiţiu „care să conducă la
   o încetare a focului din motive umanitare”, relatează AFP, potrivit
   Agerpres. 

   „Săptămânile trecute, nu puteam accepta ideea că lupta eficientă împotriva
   terorismului ar însemna distrugerea în totalitate în Gaza sau atacarea
   fără discernământ a populaţiei civile şi provocarea de victime civile”, a
   declarat şeful statului francez într-o intervenţie difuzată de canalul
   France 5.

   „De aceea, deşi recunoaştem dreptul Israelului de a se proteja în lupta
   împotriva terorismului, cerem protecţia acestor persoane şi un armistiţiu
   care să conducă la o încetare a focului din motive umanitare”, a adăugat
   el.

   Preşedintele francez le-a cerut israelienilor să „înceteze acest răspuns
   pentru că nu este potrivit, pentru că toate vieţile sunt egale şi le
   apărăm”.

   El a susţinut „răspunsul coerent” şi „echitabil„ al Franţei, recunoscând
   în acelaşi timp că „nu mulţumeşte niciuna dintre părţi”. „Cred că
   corespunde istoriei noastre diplomatice, precum şi valorilor noastre (şi)
   intereselor noastre”, a menţionat preşedintele francez.

Numărul morților din Gaza a depășit 20.000, susține Hamas

   ACTUALIZARE 20:00 Reprezentanții media ai Hamas au anunțat, miercuri
   seară, pe aplicația Telegram că numărul persoanelor ucise în Gaza de
   loviturile israeliene a depășit 20.000, scrie BBC.

Nuland: SUA vrea cooperare cu Irakul pentru a opri atacurile împotriva trupelor
sale din Orientul Mijlociu

   ACTUALIZARE 19:45 Statele Unite preferă cooperarea cu Irakul pentru a opri
   atacurile recurente împotriva trupelor americane desfăşurate în Irak şi
   Siria, a declarat, miercuri, numărul doi a diplomației americane, Victoria
   Nuland, aflată în vizită la Bagdad.

   Ilustrând temerile legate de o conflagraţie regională alimentate de
   războiul din Gaza dintre Israel şi Hamas, zeci de atacuri au vizat, de la
   mijlocul lunii octombrie, soldaţii americani şi forţele unei coaliţii
   internaţionale antijihadiste desfăşurate în Irak şi Siria.

   Cele mai multe dintre aceste atacuri cu drone sau tiruri de rachete au
   fost revendicate de „Rezistenţa islamică din Irak”, o facţiune de
   luptători proveniţi din mai multe grupuri armate pro-iraniene, şi care
   este, de asemenea, afiliată Hashd al-Shaabi, o coaliţie de foşti
   paramilitari acum integrată în forţele regulate.

   „Aceste atacuri nu vizează doar Statele Unite: suntem oaspeţi aici, nu
   avem propriile noastre facilităţi. Acestea sunt atacuri asupra
   instalaţiilor irakiene şi reprezintă un risc pentru suveranitatea
   irakiană”, a subliniat Nuland, în timpul unei întâlniri cu jurnaliştii la
   Bagdad. Ea a făcute aceste declaraţii după o întrevedere cu premierul
   guvernului irakian, Mohamed Shia al-Soudani.

   „Am avut o conversaţie bună astăzi despre cum să ne intensificăm
   cooperarea pentru a opri aceste atacuri: nu doar în Irak, ci şi din Irak
   către interesele din Siria, şi cum putem face asta împreună”, a mai spus
   ea.

   Ea a spus că „preferinţa” ţării sale - împărtăşită de autorităţile de la
   Bagdad - este ca „Irakul şi forţele de securitate irakiene să fie capabile
   să gestioneze această ameninţare de securitate”.

   Ca represalii la aceste atacuri, SUA a confirmat mai multe lovituri
   lansate în Irak împotriva luptătorilor pro-iranieni, însă şi în Siria
   împotriva sit-urilor legate de Iran.

   În total, SUA au înregistrat cel puţin 102 atacuri efectuate începând cu
   17 octombrie împotriva trupelor sale în Irak şi Siria, la zece zile după
   începerea războiului între Israel şi Hamas, declanşat de un atac fără
   precedent al grupării palestiniene pe teritoriul israelian.

   SUA au aproximativ 2.500 de soldaţi staţionaţi în Irak şi aproape 900 în
   Siria, care luptă alături de coaliţia internaţională anti-jihadistă,
   lansată în 2014, împotriva ISIS.

Netanyahu exclude un nou armistițiu

   ACTUALIZARE 18:51 Premierul guvernului israelian, Benjamin Netanyahu, a
   exclus, miercuri, orice încetare a focului în războiul împotriva Hamas
   înainte de „eliminarea” organizației teroriste. Teroriștii Hamas cer
   încetarea luptelor în schimbul eliberării ostaticilor.

   „Continuăm războiul până la sfârşit. Războiul va continua până la
   eliminarea Hamas, până la victorie. Cei care cred că ne vom opri sunt
   deconectaţi de la realitate”, a spus Netanyahu într-un mesaj video
   publicat de biroul său.

   „Nu vom opri luptele până când nu ne vom atinge toate obiectivele pe care
   ni le-am propus: eliminarea Hamas, eliberarea ostaticilor noştri şi
   suprimarea ameninţării din Gaza”, a adăugat el.

   „Atacam Hamas cu foc, un foc infernal. Peste tot, inclusiv astăzi. De
   asemenea, atacăm susţinătorii lor de aproape şi de departe. Toţi
   teroriştii Hamas, de la primul până la ultimul, sunt oameni morţi. Au doar
   două opţiuni: să se predea sau să moară”, a spus Netanyahu.

Liderul Hamas a ajuns în Egipt. Discuții despre un nou armistițiu

   ACTUALIZARE 12:30 Liderul mişcării palestiniene Hamas, Ismail Haniyeh, a
   sosit, miercuri, la Cairo, pentru discuţii despre situaţia din Fâşia Gaza,
   au spus reprezentanţi ai Hamas, în contextul în care sporesc semnalele în
   favoarea unei încetări a focului în enclava palestiniană.

   Stabilit în Qatar, Haniyeh a ajuns la Cairo „pentru discuţii cu
   responsabilii egipteni cu privire la evoluţia agresiunii sioniste din
   Fâşia Gaza şi la numeroase alte dosare”, a afirmat Hamas într-un
   comunicat.

Axios: Israelul ar fi de acord cu un nou armistițiu de o săptămână în schimbul
eliberării a 40 de ostatici de către Hamas

   ACTUALIZARE 12:20 Israelul este pregătit pentru un nou armistițiu de cel
   puțin o săptămână, ca parte a unui nou acord pentru ca Hamas să elibereze
   40 de ostatici, au declarat pentru Axios doi oficiali israelieni.

Preşedintele Herzog spune că Israelul este deschis pentru o nouă pauză în
luptele din Gaza

   ACTUALIZARE 9:40 Preşedintele Isaac Herzog a declarat marţi că Israelul
   este deschis posibilităţii unei alte pauze în luptele din Fâşia Gaza,
   informează dpa, citată de Agerpres.

   „Israelul este pregătit pentru o altă pauză umanitară şi ajutor umanitar
   suplimentar pentru a permite eliberarea ostaticilor”, a declarat marţi
   preşedintele Herzog unor diplomaţi, potrivit unui purtător de cuvânt.

   Organizaţia militantă palestiniană Hamas a condamnat o creştere a
   bilanţului morţilor civili în conflictul ce durează de 11 săptămâni.

   Informaţiile apărute în presă de luni sugerează că şeful Mossad-ului,
   David Barnea, directorul CIA, William Burns, şi prim-ministrul Qatarului
   Abdulrahman Al Thani au discutat, la Varşovia, despre reînnoirea
   negocierilor cu Hamas.

Liderul Hamas merge în Egipt miercuri pentru discutarea unei încetări a focului

   ACTUALIZARE 9:30 Liderul Hamas, Ismail Haniyeh, urmează să călătorească
   miercuri în Egipt pentru discuţii privind încetarea focului în Fâşia Gaza
   şi un schimb de prizonieri palestinieni cu Israelul, a declarat marţi o
   sursă din cadrul mişcării islamiste, informează AFP, citată de Agerpres.

   Cu sediul în Qatar, Haniyeh se va deplasa miercuri în Egipt, în fruntea
   unei delegaţii Hamas „la nivel înalt”.

   „În Egipt va purta discuţii cu şeful serviciilor secrete egiptene, Abbas
   Kamel, cu privire la oprirea agresiunii şi a războiului pentru a pregăti
   un acord de eliberare a prizonierilor şi încheierea asediului impus Fâşiei
   Gaza”, a declarat sursa pentru AFP.

   Egiptul şi Qatarul au contribuit la medierea unui armistiţiu de o
   săptămână la sfârşitul lunii noiembrie, în timpul căruia 80 de israelieni
   ţinuţi ostatici în Fâşia Gaza au fost schimbaţi cu 240 de palestinieni
   închişi de Israel.

   Potrivit sursei Hamas, discuţiile din Egipt se vor concentra pe „livrarea
   de ajutor umanitar, retragerea armatei israeliene din Fâşia Gaza şi
   întoarcerea persoanelor strămutate în oraşele şi satele lor din nord”.

   Aceasta va fi a doua vizită a lui Ismail Haniyeh în Egipt de la începutul
   războiului în Fâşia Gaza, după cea din 9 noiembrie.

   Site-ul de ştiri american Axios a relatat despre o întâlnire care a avut
   loc în acest week-end în Europa între David Barnea, şeful Mossad-ului,
   serviciul secret de externe israelian, şi prim-ministrul Qatar, Mohammed
   ben Abdelrahmane Al-Thani, pentru a discuta un al doilea armistiţiu pentru
   eliberarea ostaticilor.

   „Tocmai l-am trimis de două ori pe şeful Mossad-ului în Europa pentru a
   promova un proces de eliberare a ostaticilor noştri. Nu voi scuti niciun
   efort pe această temă, iar datoria noastră este să îi aducem înapoi pe
   toţi”, a confirmat marţi seara prim-ministrul israelian Benjamin
   Netanyahu, în timp ce primea familii de ostatici.

Cronologia evenimentelor de marți, 19 decembrie 2023

Discuţii pozitive Qatar-Israel asupra ostaticilor, dar un acord nu este iminent

   O întâlnire între prim-ministrul Qatarului şi şefii agenţiei de spionaj
   Mossad a Israelului şi Agenţiei Centrale de Informaţii (CIA) a Statelor
   Unite, luni, la Varşovia, asupra ostaticilor deţinuţi de Hamas a fost
   pozitivă, dar nu se aşteaptă un acord iminent, potrivit unei surse
   informate despre eforturile diplomatice, citată marţi de Reuters.

   Liderii s-au întâlnit în capitala Poloniei pentru a discuta despre un
   potenţial nou acord pentru a asigura eliberarea ostaticilor israelieni
   deţinuţi de Hamas în Gaza în schimbul unei potenţiale eliberări a
   palestinienilor din închisorile israeliene şi unei pauze umanitare în
   lupte.

   „Discuţiile au fost pozitive cu negociatorii care au explorat şi discutat
   diferite propuneri în încercarea de a progresa în negocieri. Cu toate
   acestea, nu se aşteaptă un acord iminent", a adăugat sursa.

   Biroul prim-ministrului Israelului a refuzat să comenteze. Nu a existat
   niciun comentariu imediat nici din partea CIA.

   Discuţiile dintre premierul Qatarului, Mohammed bin Abdulrahman Al Thani,
   care este şi ministrul de externe al acestui stat din Golf, directorul
   Mossad, David Barnea, şi directorul CIA, Bill Burns, au urmat după o
   întâlnire între cei trei în Europa săptămâna trecută.

   Qatarul a declarat că lucrează la repararea unui acord umanitar de
   încetare a focului care s-a terminat luna trecută şi face eforturi pentru
   o încheiere comprehensivă a războiului de peste două luni.

   Qatarul şi Egiptul au fost mediatori între Israel şi Hamas într-un acord
   ce a dus la un armistiţiu de o săptămână la sfârşitul lunii noiembrie şi
   în timpul căruia Hamas a eliberat peste 100 de femei, copii şi străini pe
   care îi deţinea în schimbul a 240 de femei şi adolescenţi palestinieni
   eliberaţi din închisorile israeliene.

Hamas reia tirurile de rachete spre Israel

   ACTUALIZARE 19:30 Militanţii Hamas au reluat marţi lansările de rachete
   din Fâşia Gaza asupra unor ţinte israeliene, în timp ce bilanţul morţilor
   palestinieni raportat în Gaza de la izbucnirea ostilităţilor în octombrie
   a urcat spre 20.000, informează agenţia DPA.

   În oraşul Tel Aviv a fost declanşată sirena pentru raid aerian pentru
   prima dată după câteva zile, a declarat armata israeliană. Nu au existat
   iniţial informaţii despre victime.

   Brigăzile al-Qassam, aripa armată a mişcării islamiste Hamas, şi-au asumat
   responsabilitatea pentru lansările de rachete, potrivit Agerpres.

   Potrivit estimărilor oficiale, peste 12.500 de rachete au fost trase spre
   Israel de la începutul războiului în Gaza la 7 octombrie, când
   palestinieni înarmaţi au lansat un atac la scară largă fără precedent
   peste graniţa israeliană.

   La graniţa de nord a Israelului, armata israeliană a anunţat că a atacat
   ţinte în Libanul vecin, după ce o rachetă trasă de acolo a căzut pe un
   teren deschis în oraşul de graniţă israelian Metulla.

   Locul de lansare a fost lovit de artilerie şi „mai multe zone din Liban”,
   a spus armata.

   Miliţia şiită libaneză Hezbollah a revendicat responsabilitatea pentru
   atac.

   Mai târziu, armata israeliană a declarat că avioanele sale de război au
   lovit „infrastructură teroristă” din Liban, inclusiv depozite de arme.

   Peste 1.200 de persoane au murit în Israel în masacrele din 7 octombrie,
   inclusiv cel puţin 850 de civili.

Anchetă deschisă privind moartea în detenţie a unor palestinieni arestaţi în
Gaza

   ACTUALIZARE 19:28 Armata israeliană a anunţat marţi deschiderea unei
   anchete după moartea în detenţie a mai multor palestinieni arestaţi în
   Fâşia Gaza de la începutul războiului cu Hamas, relatează AFP.

   Aceşti palestinieni erau ţinuţi în detenţie la baza militară de la Sde
   Teiman, în apropiere de Beersheva (sud), unde fuseseră transferaţi după ce
   au fost arestaţi împreună cu alte sute, potrivit cotidianului israelian
   Haaretz.

   Acesta scrie că, la Sde Teiman, deţinuţii „sunt legaţi la ochi şi
   încătuşaţi în cea mai mare parte din timp, (iar) luminile rămân aprinse
   toată noaptea”.

   Un purtător de cuvânt al armatei a spus pentru AFP că este în curs o
   anchetă cu privire la „decese de terorişti în centrele de detenţie
   militare”, fără a preciza numărul acestora sau circumstanţele morţii lor,
   relatează AFP.

   „Deţinuţii arestaţi în timpul operaţiunilor Tsahal (armata israeliană,
   n.red.) în Fâşia Gaza sunt încarceraţi în conformitate cu legea privind
   detenţia combatanţilor ilegali din 2002, sub suspiciunea de participare la
   activităţi teroriste”, a spus el.

   Deţinuţii faţă de care orice suspiciune este îndepărtată „sunt trimişi
   înapoi în Fâşia Gaza”, iar ceilalţi sunt predaţi administraţiei
   penitenciare.

Peste 19.000 de palestinieni au fost uciși în Fâșia Gaza

   ACTUALIZARE 15:10 Aproximativ 19.667 de persoane au fost ucise și alte
   52.586 au fost rănite în atacurile israeliene asupra Fâșiei Gaza începând
   cu 7 octombrie, a declarat Ministerul Sănătății din Gaza, potrivit Sky
   News.

Spitalul al-Ahli Arab a fost luat cu asalt de trupele israeliene

   ACTUALIZARE 15:03 Spitalul al-Ahli Arab, unul din ultimele care mai erau
   în funcţiune în nordul Fâşiei Gaza, şi-a încetat activitatea marţi după ce
   a fost luat cu asalt de armata israeliană, a indicat directorul său pentru
   AFP.

   Armata israeliană a asediat acest spital din oraşul Gaza, a arestat mai
   mulţi medici, infirmieri şi răniţi, şi a distrus o parte a incintei, a
   afirmat medicul Fadel Naim, directorul instituţiei.

   „Intervenţia armatei de ocupaţie a scos spitalul din funcţiune. Nu mai
   putem primi nici pacienţi, nici răniţi”, a spus el.

   Patru persoane rănite luni de tiruri israeliene în timp ce se aflau în
   spital au decedat marţi, a adăugat Naim.

   Al-Ahli Arab, denumit şi spitalul baptist, fusese deja avariat de o
   explozie în parcarea sa pe 17 octombrie, ce a provocat peste 400 de morţi,
   potrivit autorităţilor Hamas.

   Duminică, Organizaţia Mondială a Sănătăţii (OMS) a afirmat că spitalul
   al-Ahli Arab primea 'pacienţii în stare critică' de la spitalul vecin
   al-Shifa 'pentru intervenţii chirurgicale'.

   Al-Shifa, cel mai mare complex spitalicesc din Fâşia Gaza, nu mai
   funcţionează decât la minimum şi cu o echipă foarte redusă, după ce a fost
   vizat în noiembrie de o operaţiune de amploare a armatei israeliene.

   Sistemul de sănătate din enclava palestiniană este puternic destabilizat,
   mai puţin de o treime dintre spitale fiind încă funcţionale, însă numai
   parţial, potrivit ONU.

SUA au anunțat lansarea unei operaţiuni internaţionale de protejare a vaselor
comerciale din Marea Roşie

   ACTUALIZARE 13:00 Rebelii houthi din Yemen au declarat marţi că nu îşi vor
   schimba poziţia cu privire la conflictul din Fâşia Gaza după ce SUA au
   anunțat lansarea unei operaţiuni internaţionale de protejare a vaselor
   comerciale din Marea Roşie, unde au avut loc mai multe atacuri asupra unor
   nave care se îndreptau spre Israel, transmite Reuters.

   Negociatorul-şef al rebelilor houthi, Mohammed Abdulsalam, a declarat că
   alianţa navală condusă de SUA „nu este necesară”.

   El a adăugat că apele din apropierea Yemenului sunt sigure, dar nu şi
   pentru navele israeliene şi vasele care se îndreaptă spre Israel, ca
   urmare a ceea ce el a numit „războiul de agresiune injust contra
   Palestinei”.

   Secretarul american al Apărării ,Lloyd Austin, a anunţat luni crearea unei
   coaliţii internaţionale pentru a apăra vasele comerciale din Marea Roşie,
   după o serie de atacuri comise de rebelii houthi.

   Austin a spus că noua iniţiativă, numită Operaţiunea Prosperity Guardian,
   va soluţiona „provocările la adresa securităţii din Marea Roşie şi Golful
   Aden, cu obiectivul de a garanta libertatea de navigaţie pentru toate
   ţările şi a spori securitatea şi prosperitatea regionale”.

   Ţări precum Regatul Unit, Franţa, Italia şi Norvegia se vor alătura
   misiunii.

   „Aceasta este o provocare internaţională ce necesită acţiune colectivă”, a
   afirmat Lloyd Austin, care a adăugat că alianţa va include, de asemenea,
   Canada, Spania, Olanda, Bahrein şi Seychelles.

   De la începerea războiului dintre Israel şi mişcarea islamistă
   palestiniană Hamas, rebelii houthi au atacat de mai multe ori cu drone şi
   rachete vase comerciale din Marea Roşie pentru a le împiedica să se
   îndrepte spre Israel.

   Rebelii au declarat că navele care merg spre Israel, indiferent de
   pavilionul lor, sunt „ţinte legitime” pentru forţele lor până când Fâşia
   Gaza primeşte alimentele şi medicamentele necesare.

Cel puțin 20 de palestinieni au fost uciși în urma bombardamentelor, la Rafah

   ACTUALIZARE 12:50 Rachetele israeliene și loviturile aeriene asupra zonei
   Rafah din sudul Fâșiei Gaza au lovit trei case, au declarat oficiali din
   domeniul sănătății din Gaza, potrivit Sky News.

   Atacul ar fi ucis cel puțin 20 de persoane.

   Zeci de mii de oameni s-au înghesuit la Rafah, la granița cu Egiptul, după
   ce Israelul le-a cerut să plece, pentru a scăpa de bombardamentele din
   nordul Fâșiei Gaza.

   Lupte violente au fost raportate și în orașul sudic Khan Younis marți
   dimineață.

   Tancurile și avioanele israeliene au bombardat zone din apropierea
   centrului orașului, au spus locuitorii.

Cel puțin 10 morți într-o tabără de refugiați din Fâșia Gaza, din cauza
bombardamentelor

   ACTUALIZARE 12:45 Bombardamentele israeliene au continuat peste noapte
   atât în nordul cât și în sudul Fâșiei Gaza, inclusiv în tabăra de
   refugiați Jabalia din nord, potrivit Sky News.

   Cel puțin 10 palestinieni au fost uciși și alți 40 au fost răniți într-un
   atac asupra taberei, a declarat un purtător de cuvânt al Ministerului
   Sănătății din enclava controlată de Hamas.

   Armata israeliană a declarat anterior că desfășoară operațiuni împotriva
   „infrastructurii teroriste” Hamas în Jabalia.

Hamas a publicat o nouă înregistrare cu trei ostatici care cer să fie eliberați

   ACTUALIZARE 11:30 Hamas a publicat un nou videoclip cu ostatici care cer
   eliberarea cât mai rapidă din infern. Este vorba despre trei bărbați, de
   79, 80 și 85 de ani. Armata israeliană cataloghează filmarea drept un act
   de teroare. 

   ambuscada hamas cu papusi

        Arme și grenade în incubatoare

   o femeie protesteaza cu tabloul lui Samar Talalka, ucis de armata idf

        Cine sunt cei trei ostatici uciși "din greșeală" de armata israeliană

   un bmw alb inzapezit si un barbat

        Unii șoferi care s-au încăpățânat să urce spre Rânca au rămas blocați

   ambulanta

        Trei fetițe au ajuns în stare gravă la spitalul din Orăștie, după ce au
        fost spălate cu o soluție pentru păduchi

   masini care merg pe un drum cu zapada

        Vremea rea a făcut ravagii în țară

   catalin chereches

        Cătălin Cherecheș încearcă să scape de condamnarea de 5 ani de
        închisoare

   5 copii si mama lor fac cu mana

        Casa în care Moș Crăciun nu ajunge: 5 copii locuiesc alături de mama lor
        într-o singură cameră, fost cabinet veterinar

   Screenshot 2023-12-23 165235

        Procurorul care a trimis Dosarul Revoluției în instanță: Scopul grupării
        Iliescu a fost menținerea României sub influența URSS

Votul Consiliului de Securitate al ONU privind o nouă încetare a focului în
Gaza, amânat pentru marţi

   ACTUALIZARE 8.15 Negocierile prelungite au determinat Consiliul de
   Securitate al ONU să amâne pentru marţi votul asupra unei rezoluţii care
   urmărea o nouă încetare a focului în Gaza, au declarat luni surse
   diplomatice. Vestea vine după ce primele camioane comerciale au intrat în
   Fâşia Gaza de la izbucnirea războiului dintre Israel şi Hamas, în urmă cu
   mai bine de două luni, a precizat Statele Unite. 

   Cel puţin 19.453 de persoane au fost ucise în urma asaltului israelian
   asupra Fâşiei Gaza şi cel puţin 52.286 de persoane au fost rănite,
   potrivit Ministerului Sănătăţii din enclava condusă de Hamas. Cel puţin
   7.600 de persoane sunt date dispărute, potrivit biroului de presă al
   Hamas.

   Statele Unite au promis luni că vor continua să înarmeze Israelul în
   campania sa împotriva Hamas, chiar dacă au cerut mai mult ajutor umanitar
   pentru palestinienii din Fâşia Gaza devastată.

   Luptele au continuat în cea de-a treia lună a celui mai sângeros război
   din istoria Gaza, iar ministerul Sănătăţii, condus de Hamas, a anunţat că
   alte 110 persoane au fost ucise în urma loviturilor asupra taberei Jabalia
   din apropierea oraşului Gaza. 

   Consiliul de Securitate al ONU de la New York urma să voteze un nou apel
   la încetarea focului în teritoriul asediat, după ce propunerile anterioare
   au fost respinse prin veto de către Statele Unite, principalul aliat al
   Israelului.

ONU afirmă că Gaza a devenit cel mai periculos loc din lume pentru jurnalişti şi
familiile lor

   ACTUALIZARE 7.35 Gaza a devenit cel mai periculos loc din lume pentru
   jurnalişti şi familiile lor, potrivit Organizaţiei Naţiunilor Unite,
   relatează CNN.

   De la atacurile din 7 octombrie, cel puţin 57 de jurnalişti palestinieni
   au fost ucişi în Gaza, potrivit Comitetului pentru protecţia jurnaliştilor
   (CPJ).

   În total, cel puţin 64 de jurnalişti au fost ucişi de la 7 octombrie,
   printre care patru jurnalişti israelieni şi trei libanezi, a precizat
   organizaţia. Jurnaliştii "au ţinut lumea informată în timp real despre
   ororile pe care le îndură civilii din Gaza. Dedicarea lor merită un
   omagiu. Dar, unul câte unul, aceşti ochi pe teren se întunecă", a declarat
   ONU într-un comunicat al Biroului ONU pentru Drepturile Omului din
   Teritoriile Palestiniene Ocupate.

   Organizaţia ONU s-a declarat, de asemenea, îngrijorată de afirmaţiile larg
   răspândite potrivit cărora jurnalişti şi lucrători din mass-media au
   primit telefoane de ameninţare şi intimidare din partea personalului de
   securitate israelian, potrivit declaraţiei. Uciderea şi strămutarea
   forţată a jurnaliştilor au împiedicat capacitatea acestora de a relata la
   faţa locului în Gaza, se mai arată în declaraţie.

Cronologia evenimentelor de luni, 18 decembrie 2023

Hamas a difuzat o înregistrare video cu trei ostatici israelieni în viaţă

   ACTUALIZARE 23:25 Braţul armat al Hamas a difuzat luni o înregistrare
   video în care apar trei israelieni în vârstă, în viaţă, printre ostaticii
   aflaţi în Fâşia Gaza de la atacul din 7 octombrie pe teritoriul israelian,
   relatează AFP.

   În videoclipul difuzat de Brigăzile Ezzedine al-Qassam intitulat „Nu ne
   lăsaţi să îmbătrânim aici”, cei trei bărbaţi apar stând pe scaune, iar
   unul dintre ei trimite un mesaj autorităţilor israeliene prin care le cere
   să facă tot ceea ce este necesar pentru a fi eliberaţi.

   Potrivit media israeliene, cei trei ostatici prezentaţi în videoclip au
   vârste cuprinse între 79 şi 84 de ani şi provin din kibbutz-ul Nir Oz, una
   dintre comunităţile vizate de atacul fără precedent al comandourilor Hamas
   din 7 octombrie, în sudul Israelului, potrivit Agerpres.

   „Acesta este un videoclip cu teroare criminală care arată brutalitatea
   Hamas faţă de civili în vârstă şi nevinovaţi care au nevoie de îngrijiri
   medicale”, a reacţionat purtătorul de cuvânt al armatei, Daniel Hagari.

Israelul anunță o trecere treptată către faza următoare a operaţiunilor în Gaza

   ACTUALIZARE 19:58 Israelul va trece treptat la faza următoare a
   operaţiunilor sale în Fâşia Gaza, în care populaţia locală ar putea
   probabil să se întoarcă mai întâi în nordul enclavei, a spus luni
   ministrul apărării, Yoav Gallant, citat de Reuters.

   „Pot să vă spun că în curând vom putea face distincţie între diferitele
   zone din Gaza”, a spus Gallant într-o conferinţă de presă comună cu
   omologul său american, Lloyd Austin, la Tel Aviv.

   „În fiecare zonă în care ne îndeplinim misiunea, vom putea să trecem
   treptat la faza următoare şi să începem să lucrăm la aducerea înapoi a
   populaţiei locale”, a spus el.

   „Aceasta înseamnă că se poate realiza poate mai curând în nord decât în
   sud”, a adăugat ministrul israelian.

   La rândul său, şeful Pentagonului a afirmat că nu se află în Israel pentru
   a dicta un calendar sau condiţii pentru campania militară a Israelului,
   dar că a discutat despre trecerea la operaţiuni de intensitate mai redusă.

   „Aceasta nu înseamnă încheierea operaţiunii. Uneori înseamnă că eşti mai
   precis, mai concentrat pe un anumit set de ţinte”, a explicat Austin.

Șeful Pentagonului cere Hezbollah să nu „provoce un conflict mai extins”

   ACTUALIZARE 19:55 Secretarul american al Apărării, Lloyd Austin, aflat în
   vizită în Israel, a cerut luni Hezbollah „să nu provoace un conflict mai
   extins”, pe fondul unor lupte transfrontaliere aproape zilnice între
   armata israeliană şi mişcarea libaneză.

   „Cerem Hezbollah să se asigure că nu face lucruri care ar putea provoca un
   conflict mai extins”, a declarat Austin într-o conferinţă de presă. De la
   începutul războiului dintre Israel şi Hamas în Gaza, la 7 octombrie,
   Hezbollah a deschis frontul din sudul Libanului pentru a-şi susţine
   aliatul palestinian, în timp ce Israelul răspunde cu bombardamente.

   Ministerul Sănătăţii al guvernului Hamas a anunţat luni că operaţiunile
   militare israeliene în Fâşia Gaza s-au soldat cu 19.453 de morţi de la
   începutul războiului.

   Guvernul Hamas, care controlează teritoriul palestinian din 2007, a
   înregistrat, de asemenea, 52.286 de răniţi, potrivit unui comunicat al
   ministerului. Cel mai recent bilanţ difuzat vineri indica 18.800 de morţi.

Guvernul israelian spune că încearcă să protejeze civilii din Gaza

   ACTUALIZARE 15:20 Guvernul israelian a declarat pentru BBC că încearcă să
   protejeze civilii în timpul operațiunilor sale din Gaza.

   Purtătorul de cuvânt Eylon Levy a declarat că armata și guvernul ascultă
   Statele Unite și învață din experiențele lor în „războaiele de combatere a
   terorismului”.

   „Problema este că ei (Hamas) se ascund în mod deliberat sub infrastructura
   civilă. Și pentru a ajunge la teroriștii care se ascund în subteran, sub
   școli și spitale, îi îndemnăm pe civili să iasă din calea pericolului”, a
   declarat Levy.

Netanyahu vrea ca bugetul pentru apărare să crească la 5,5 miliarde de dolari
anual

   ACTUALIZARE 15:00 Prim-ministrul israelian, Benjamin Netanyahu, a declarat
   luni că bugetul apărării naţionale trebuie să crească la 20 de miliarde de
   şekeli (5,5 miliarde de dolari) pe an, deoarece Israelul poartă un război
   în Fâşia Gaza împotriva grupării islamiste palestiniene Hamas, care poate
   dura câteva luni bune, transmite EFE, citată de Agerpres.

   În discursul său de la ceremonia de prelungire a mandatului lui Amir
   Yaron, guvernatorul Băncii Israelului, premierul israelian a indicat că,
   deşi bugetul a crescut în termeni absoluţi în ultimii ani, procentul din
   Produsul Intern Brut (PIB) pe care îl reprezintă a fost redus.

   „Nu putem continua cu această politică. De acum înainte, chiar acum,
   trebuie să creştem semnificativ, chiar absolut, cu un salt de cel puţin 20
   de miliarde (de şekeli) şi, de asemenea, un procent mai mare din PIB
   pentru a ne satisface nevoile de securitate”, a afirmat Netanyahu.

   Parlamentul israelian a aprobat săptămâna trecută suplimentarea cu 25,9
   miliarde de şekeli (aproximativ 7 miliarde de dolari) a bugetului naţional
   pentru 2023 pentru a ajuta la acoperirea costurilor războiului din Gaza,
   cum ar fi compensaţii pentru rezerviştii militari şi locuinţe de urgenţă
   pentru strămutaţii interni.

   Autorităţile israeliene au dat asigurări că războiul din Gaza ar putea
   dura luni de zile până când îşi vor atinge obiectivul de a desfiinţa
   Hamas. În plus, la graniţa de nord cu Libanul se înregistrează cel mai
   tensionat moment din 2006, aşa că nu poate fi exclusă o confruntare cu
   gruparea şiită Hezbollah.

   „Suntem obligaţi să câştigăm războiul, să îndepărtăm Hamas, să eliminăm
   Hamas, să ne eliberăm ostaticii, să ne asigurăm că Gaza nu mai reprezintă
   o ameninţare pentru statul Israel şi, de asemenea, să garantăm
   stabilitatea şi securitatea pe celelalte fronturi”, a spus el.

Hamas spune că 90 de oameni au murit în urma unor atacuri aeriene în Jabalia

   ACTUALIZARE 10:50 Oficialii Hamas din domeniul sănătății spun că cel puțin
   90 de palestinieni au fost uciși în atacurile aeriene israeliene asupra
   taberei de refugiați Jabalia din Gaza. Rachetele au lovit un bloc
   rezidențial care adăpostea două familii, a declarat Ministerul Sănătății,
   potrivit Sky News.

Şeful Pentagonului merge luni în Israel

   ACTUALIZARE 10:40 Secretarul american al Apărării, Lloyd Austin, ar urma
   să facă presiuni asupra Israelului pentru a pune capăt operaţiunilor
   majore de luptă din Gaza în timpul unei vizite pe care o face luni, cel
   mai recent test pentru SUA ca să vadă dacă pot profita de sprijinul lor
   neclintit pentru ofensivă pentru a atenua impactul devastator al acesteia
   asupra civililor palestinieni, relatează The Guardian.

Cronologia evenimentelor de duminică, 17 decembrie 2023

   ACTUALIZARE 23:15 Două surse egiptene din domeniul securității au declarat
   duminică că atât Israelul, cât și Hamas sunt deschise la o nouă încetare a
   focului și la eliberarea de ostatici, deși există încă dezacorduri cu
   privire la modul în care ar urma să fie puse în aplicare, transmite
   Reuters.

   Egiptul și Qatarul, care au negociat anterior o încetare a focului și
   eliberarea ostaticilor timp de o săptămână, au insistat asupra accelerării
   ajutorului și a deschiderii punctului de trecere Kerem Shalom înainte de a
   putea începe orice negocieri, au declarat sursele.

   Un oficial israelian a declarat că ajutorul a primit permisiunea de a
   intra în Gaza, după ce surse egiptene au declarat inițial că acesta a fost
   reținut.

   Speranțele de pace au crescut sâmbătă, când o sursă a declarat că șeful
   spionajului israelian a vorbit vineri cu prim-ministrul Qatarului.

   Hamas insistă să stabilească lista ostaticilor care urmează să fie
   eliberați în mod unilateral și cere ca forțele israeliene să se retragă în
   spatele unor linii prestabilite, au declarat sursele pentru Reuters.

   Deși Israelul a fost de acord ca Hamas să stabilească lista, sursele au
   declarat că a cerut un calendar și să vadă lista înainte de a stabili
   momentul și durata încetării focului.

   Israelul refuză să se retragă, au adăugat sursele.

   Hamas spune că o încetare completă a focului este o condiție prealabilă
   pentru eliberarea ostaticilor, au spus sursele.

   „Este important pentru mine să fie clar, IDF (Forțele de Apărare
   Israeliene) sunt hotărâte să finalizeze sarcina de a dezmembra Hamas", a
   declarat duminică, într-o conferință de presă, purtătorul de cuvânt al
   armatei israeliene, contraamiralul Daniel Hagari.

   "Suntem deschiși la orice efort menit să pună capăt agresiunii israeliene.
   Acesta este terenul pentru orice discuție", a declarat oficialul Hamas,
   Sami Abu Zuhri, când a fost solicitat de Reuters să comenteze deschiderea
   Israelului și a Hamas pentru discuții, potrivit egiptenilor.

   Biroul premierului israelian Benjamin Netanyahu nu a răspuns la o
   solicitare de comentarii.

Punctul de trecere Kerem Shalom dintre Israel și Gaza a fost deschis duminică

   ACTUALIZARE 17,30 Punctul de trecere Kerem Shalom dintre Israel și Gaza a
   fost deschis duminică pentru camioanele cu ajutoare, pentru prima dată de
   la izbucnirea războiului, au spus oficialii, o mișcare menită să dubleze
   cantitatea de alimente și medicamente care ajung în enclavă, transmite
   Reuters.

   Punctul de trecere a fost închis după atacul din 7 octombrie al Hamas, iar
   ajutorul a fost livrat numai prin trecerea Rafah din Gaza, despre care
   Israelul a spus că poate găzdui doar intrarea a 100 de camioane pe zi.

   Două surse din Semiluna Roșie din Egipt au declarat pentru Reuters că de
   de duminică mașinile cu ajutoare încep să intre prin trecerea Kerem Shalom
   în drum spre Gaza. Una dintre surse a spus că erau acolo 79 de camioane.

   Kerem Shalom, la granița dintre Egipt, Israel și Gaza, este unul dintre
   principalele puncte de tranzit pentru mărfuri în și din Gaza, permițând un
   tranzit mult mai rapid decât pasagerul Rafah care trece la câțiva
   kilometri distanță.

   Israelul a aprobat intrarea ajutorului săptămâna trecută.

Şefa diplomaţiei franceze susţine ''un nou armistiţiu imediat şi durabil'' în
Gaza. Ministrul israelian de Externe: Ar fi o ''eroare''

   ACTUALIZARE 14.00 Parisul este preocupat "în cel mai înalt grad" de
   situaţia din Gaza şi îndeamnă la un "nou armistiţiu imediat şi durabil", a
   declarat ministrul francez de externe după o întâlnire cu Eli Cohen.

   "Sunt ucişi prea mulţi civili", a adăugat Catherine Colonna în faţa
   presei.

   La rândul său, ministrul de externe israelian a reiterat poziţia
   guvernului israelian în sensul că un apel la încetarea focului este o
   "eroare" şi "un cadou pentru Hamas", mişcarea islamistă aflată la putere
   în Fâşia Gaza şi care a lansat pe 7 octombrie un atac sângeros asupra
   Israelului, soldat cu circa 1200 de morţi, majoritatea civili, şi urmat de
   represalii israeliene soldate cu circa 18.800 de morţi, potrivit
   Ministerului Sănătăţii al Hamas.

   Şefa diplomaţiei franceze a îndemnat în context să nu fie uitate victimele
   israeliene ale atacului Hamas.

   Ministrul de externe israelian a apreciat totodată în cursul întrevederii
   că Franţa poate juca un rol "important" în Liban pentru a evita o
   escaladare a tensiunilor regionale, pe fondul schimburilor de tiruri care
   au loc aproape zilnic între armata israeliană şi Hezbollah. "Există încă o
   posibilitate de a împiedica un război în Liban. În cazul în care
   comunitatea internaţională nu va reuşi acest lucru, nu vom avea altă
   opţiune decât să ne asumăm noi acest lucru", a avertizat Eli Cohen. 

Serviciul de urgenţe al spitalului al-Shifa din Gaza este ''o baie de sânge''
(OMS)

   ACTUALIZARE 12.30 Serviciul de urgenţe al spitalului al-Shifa din Gaza,
   devastat de bombardamentele israeliene, este ''o baie de sânge'', a scris
   duminică Organizaţia Mondială a Sănătăţii (OMS), după ce sâmbătă o echipă
   a sa şi a altor agenţii ale ONU a reuşit să livreze materiale medicale
   clinicii din nordul teritoriului palestinian.

   În plus, zeci de mii de persoane deplasate s-au adăpostit în incinta
   complexului spitalicesc şi nu există apă potabilă şi hrană, a subliniat
   OMS în comunicatul publicat duminică.

   În unitatea de urgenţe sunt sute de pacienţi răniţi şi noi pacienţi sosesc
   în fiecare minut, în timp ce mijloacele de tratament sunt foarte limitate,
   dacă nu inexistente, notează organizaţia, scrie Agerpres.

   Pacienţii în stare critică sunt transferaţi la spitalul Ahli Arab pentru
   intervenţii chirurgicale, acesta fiind singurul spital din nordul Fâşiei
   Gaza care "funcţionează parţial" la ora actuală, alte trei funcţionând "la
   limită" - al-Shifa, al-Awda şi al-Sahaba, în timp ce înainte de război
   erau 24, a mai scris OMS.

   OMS s-a declarat totodată gata să "reanimeze" spitalul al-Shifa "în
   săptămânile care vin", precizând că "până la 20 de săli de operaţii şi de
   servicii postoperatorii ar putea fi activate dacă ar beneficia de
   combustibil, oxigen, medicamente, alimente, apă şi personal".

Arme și grenade în incubatoare. Armata israeliană a găsit un adevărat arsenal
într-un spital pentru prematuri din Gaza 

   ACTUALIZARE 11.45 Avansul forțelor militare israeliene continuă în Gaza.
   Armata a anunțat că a descoperit un adevărat arsenal ascuns în secția de
   terapie intensivă pentru nou născuți de la singurul spital rămas deschis
   în partea de nord a enclavei. 

   Imaginile publicate de acolo arată cum militarii scot din dispozitivele
   medicale pistoale, componente de arme automate, gloanțe, grenade și
   dispozitive explozive improvizate. Totodată, IDF susține că a găsit 90 de
   teroriști Hamas ascunși în unitatea sanitară. Armata israeliană a
   comunicat că şi-a "finalizat operaţiunea" în această zonă, care "a fost
   folosită de Hamas ca centru de comandă şi control".

   "Soldaţii au arestat în jur de 90 de terorişti", "au distrus
   infrastructura teroristă şi au localizat numeroase arme", potrivit
   armatei, care a precizat că personalul medical a fost "interogat". 

Franţa cere clarificări Israelului pentru moartea unui angajat al ministerului
său de externe în Rafah

   ACTUALIZARE 8.30 Parisul a condamnat sâmbătă un bombardament israelian în
   Fâşia Gaza care a provocat moartea unui angajat al Ministerului francez al
   Afacerilor Externe şi a cerut să se facă cât mai rapid lumină asupra
   acestei tragedii.

   "Cu mare emoţie, Ministerul pentru Europa şi Afaceri Externe a aflat
   despre decesul unuia din angajaţii săi, care a murit în urma rănilor în
   timpul unui bombardament israelian în Rafah, în sudul Fâşiei Gaza", a
   indicat un comunicat al Quai d'Orsay. "Cerem ca autorităţile israeliene să
   facă toată lumina asupra circumstanţelor acestui bombardament, cât mai
   repede posibil", se solicită în comunicatul de presă al ministerului
   francez.

   Persoana ucisă, care lucra pentru Franţa din 2022 şi a cărei identitate şi
   naţionalitate nu au fost precizate, îşi găsise refugiu în casa unuia
   dintre colegii săi de la consulatul general al Franţei, alături de alţi
   doi colegi şi membri ai familiilor acestora.

   "Solidaritate totală cu angajaţii agenţii îndoliaţi ai Quai d'Orsay. Este
   mai mult decât timpul să batem cu pumnul în masă în faţa lui Netanyahu, a
   reacţionat pe X deputatul LFI Antoine Leaument.

   "De ce va fi nevoie ca lumea să nu mai susţină Israelul în nebunia sa
   ucigaşă? Dreptul de a răspunde Hamasului, da! Dar asta, nu!", a comentat
   pe aceeaşi reţea de socializare deputata şi vicepreşedinta comisiei pentru
   afaceri externe Mireille Clapot.

   Locuinţa în care se refugiase angajatul ministerului francez a fost lovită
   miercuri seară de un bombardament israelian care a provocat în jur de zece
   victime. O parte din familia acestuia reuşise să părăsească Fâşia Gaza şi
   să ajungă în Franţa ca parte a sistemului de evacuare pus în aplicare de
   autorităţile franceze.

Israelul anunţă încheierea unei operaţiuni în jurul unui spital. Hamas denunţă
un masacru

   ACTUALIZARE 7.50 Armata israeliană a anunţat sâmbătă că a descoperit arme
   şi a arestat în jur de 80 de membri ai Hamas în zona unui spital din
   nordul Fâşiei Gaza.

   Purtătorul de cuvânt al Ministerului Sănătăţii al Hamas a declarat
   miercuri că armata israeliană a tras asupra saloanelor în care se aflau
   pacienţi în spitalul Kamal Adwan din oraşul Gaza şi a denunţat un "asediu"
   care a durat câteva zile, raportând arestări în rândul personalului.

   Sâmbătă, armata israeliană a indicat că şi-a "finalizat operaţiunea" în
   această zonă, care "a fost folosită de Hamas ca centru de comandă şi
   control".

   "Soldaţii au arestat în jur de 80 de terorişti","au distrus infrastructura
   teroristă şi au localizat numeroase arme", potrivit armatei, care a
   precizat că personalul medical a fost "interogat". "Personalul a
   recunoscut că armele erau ascunse în incubatoare destinate a fi folosite
   pentru copiii născuţi prematur", potrivit armatei israeliene.

   Hamas a denunţat un "masacrul oribil" în zona spitalului, armata
   "distrugând cu buldozere corturile strămutaţilor" care se refugiaseră
   acolo, provocând "un anumit număr de morţi". "Crimele" israeliene au drept
   scop "intimidarea poporului nostru şi alungarea de pe pământul său", a
   acuzat Hamas.

Şeful Statului Major al armatei israeliene îşi asumă vina pentru moartea
ostaticilor din Gaza

   ACTUALIZARE 7.45 Şeful Statului Major al armatei israeliene, Herzi Halevi,
   şi-a asumat sâmbătă responsabilitatea pentru uciderea accidentală a trei
   ostatici israelieni în Fâşia Gaza de către soldaţi israelieni.

   "Armata şi cu mine, în calitate de comandant, suntem responsabili pentru
   cele întâmplate şi vom face tot ce ne stă în putinţă pentru a împiedica ca
   astfel de cazuri să se întâmple din nou în viitoarele lupte", a spus el
   într-un clip video publicat pe Platforma X sâmbătă seara.

   Totodată, el a precizat că oamenii cu steaguri albe care doresc să se
   predea nu trebuie împuşcaţi. Halevi a subliniat că regulile luptei au fost
   încălcate atunci când ostaticii au fost ucişi. "Cei trei ostatici au făcut
   totul pentru a ne face să îi recunoaştem ca atare, îşi scoseseră cămăşile
   ca să vedem că nu purtau centuri explozive şi ţineau în mână un steag
   alb", a recunoscut Helevi.

   Totodată, el a subliniat că militarii se aflau într-o zonă de luptă
   activă, că luptătorii Hamas activează acolo în civil, iar fiecare decizie
   poate face diferenţa între viaţă şi moarte într-o fracţiune de secundă. 

Două femei ucise în parohia catolică din Gaza de un soldat israelian

   ACTUALIZARE 7.40 O mamă şi fiica ei au fost ucise sâmbătă de un soldat
   israelian în singura biserică catolică din oraşul Gaza, a declarat
   Patriarhia Latină a Ierusalimului.

   "În jurul prânzului, astăzi, un lunetist al armatei israeliene a ucis două
   femei creştine în Parohia Sfânta Familie din Gaza, unde majoritatea
   familiilor creştine din Gaza şi-au găsit refugiu de la începutul
   războiului", indică Patriarhia în un comunicat de presă. "Nahida şi fiica
   ei Samar au fost împuşcate şi ucise în timp ce mergeau spre Mănăstirea
   Surorilor", se mai spune în comunicat, care nu precizează vârsta
   victimelor.

   Alte şapte persoane au fost rănite de gloanţe în timp ce încercau să se
   protejeze de tiruri în parohie, potrivit aceleiaşi surse.

   Armata israeliană, contactată de AFP, nu a comentat această informaţie,
   scrie Agerpres.

   "Au fost împuşcaţi cu sânge rece", a mai acuzat Patriarhia, în contextul
   în care "nici un beligerant nu se află între zidurile parohiei".

   Comunitatea catolică din Fâşia Gaza, ai cărei locuitori palestinieni sunt
   în majoritate musulmani, numără 135 de membri dintr-un total de o mie de
   creştini, majoritatea ortodocşi.

Ostaticii ucişi în Gaza: Netanyahu spune că are "inima frântă", dar susţine
menţinerea presiunii militare

   ACTUALIZARE 7.30 Prim-ministrul israelian Benjamin Netanyahu a declarat
   sâmbătă că "are inima frântă" la vestea morţii a trei ostatici ucişi de
   armata israeliană în Fâşia Gaza, dar că este necesar să se menţină
   "presiunea militară".

   "Mi-a frânt inima. A zdrobit inimile întregii naţiuni", a spus premierul
   israelian la o conferinţă de presă. "În ciuda întregii dureri profunde,
   vreau să clarific un lucru: presiunea militară este necesară atât pentru
   întoarcerea ostaticilor, cât şi pentru a asigura victoria asupra
   inamicilor noştri". "Numai continuarea presiunii militare va permite
   eliberarea tuturor ostaticilor noştri", a adăugat el." Directivele pe care
   le dau echipei de negocieri se bazează pe această presiune şi fără ea nu
   avem nimic".

Netanyahu sugerează că se poartă noi negocieri cu Hamas

   ACTUALIZARE 7.10 Premierul israelian Benjamin Netanyahu a părut să
   confirme sâmbătă seară că sunt în curs noi negocieri mediate de Qatar
   pentru recuperarea ostaticilor deţinuţi de Hamas în Gaza, după ce o sursă
   declarase că şeful Mossad, serviciul de informaţii externe al Israelului,
   s-a întâlnit cu premierul Qatarului în Europa, relatează Reuters.

   Netanyahu a evitat să răspundă direct la o întrebare pusă într-o
   conferinţă de presă despre o întâlnire care ar fi avut loc vineri în
   Europa între negociatorul său principal, şeful Mossad, David Barnea, şi
   premierul Qatarului, şeicul Mohammed bin Abdulrahman Al Thani. Cu toate
   acestea, el a confirmat că a dat instrucţiuni echipei de negociere.

   "Avem critici serioase la adresa Qatarului, despre care presupun că veţi
   auzi la momentul potrivit, dar în acest moment încercăm să finalizăm
   recuperarea ostaticilor noştri", a spus el, făcând aluzie la legăturile
   statului din Golf cu Hamas şi cu Iranul, duşmanul de moarte al Israelului.

   Netanyahu a declarat că nu va divulga detalii despre discuţii.

   Şeful Mossad, David Barnea, s-a întâlnit vineri în Europa cu Al Thani, un
   mediator cheie în conflictul din Gaza, a declarat o sursă pentru Reuters,
   în timp ce surse din Egipt au sugerat că Israelul pare să fie mai deschis
   la un nou acord cu Hamas.

   Qatarul şi Egiptul au fost mediatori între Israel şi Hamas într-un acord
   care a dus la un armistiţiu de o săptămână la sfârşitul lunii noiembrie,
   în timpul căruia Hamas a eliberat peste 100 de femei, copii şi străini pe
   care îi deţinea în schimbul a 240 de femei şi adolescenţi palestinieni
   eliberaţi din închisorile israeliene.

   Axios a precizat că întâlnirea de vineri a fost prima între Barnea şi Al
   Thani de la armistiţiul din noiembrie. Sursa care a vorbit cu Reuters a
   declarat că Barnea s-a întors în Israel sâmbătă dimineaţa devreme pentru
   a-l informa pe Netanyahu.

   Două surse de securitate egiptene au declarat că oficialii israelieni
   păreau mai dispuşi, în convorbirile cu mediatorii, să încheie un nou acord
   pentru o încetare a focului în Gaza şi eliberarea deţinuţilor palestinieni
   în schimbul recuperării ostaticilor. Sursele egiptene au declarat că
   oficialii israelieni păreau să se fi răzgândit în privinţa unor puncte pe
   care le refuzaseră anterior, dar nu au intrat în detalii suplimentare.

Cronologia evenimentelor de sâmbătă, 16 decembrie 2023

Ostaticii israelieni uciși de propria armată țineau în mână un steag alb. „Ne
aflăm într-un fel de ruletă rusească”

   ACTUALIZARE 20:32 Trei ostatici israelieni uciși din greșeală în Gaza de
   către forțele israeliene țineau în mână un steag alb, a declarat sâmbătă
   un oficial militar, citând o primă anchetă asupra incidentului care a
   zguduit țara, transmite Reuters.

   Un soldat i-a văzut pe ostatici ieșind la câteva zeci de metri de forțele
   israeliene vineri în Shejaiya, o zonă de lupte intense în nordul Gaza,
   unde militanții Hamas operează în haine civile și folosesc tactici de
   inducere în eroare, a precizat oficialul.

   „Toți erau fără cămăși și aveau un băț cu o cârpă albă pe el. Soldatul se
   simte amenințat și deschide focul. El declară că sunt teroriști. Ei
   (forțele israeliene) deschid focul. Doi (ostatici) sunt uciși imediat”, a
   declarat oficialul în cadrul unui briefing telefonic.

   Cel de-al treilea ostatic a fost rănit și s-a retras într-o clădire din
   apropiere, unde a cerut ajutor în ebraică, a precizat oficialul.

   „Imediat, comandantul batalionului emite un ordin de încetare a focului,
   dar din nou are loc o altă rafală de focuri spre a treia figură și moare
   și el”, a spus oficialul. „Acest lucru a fost împotriva regulilor noastre
   de acțiune”, a adăugat el.

   ACTUALIZARE 13.10 Val de furie și revoltă în Israel după ce armata a
   recunoscut că a ucis, din greșeală, trei ostatici aflați în mâinile
   teroriștilor. Motivul - au fost identificați drept o amenințare.
   Purtătorul de cuvânt al IDF a declarat că locul unde s-a întâmplat totul
   este o zonă în care soldaţii au întâlnit mulţi terorişti, inclusiv
   kamikaze. 

   O greșeală care a curmat mult prea devreme viețile lui Yotam, Alon și
   Samar.

Cine sunt cei trei ostatici uciși "din greșeală" de armata israeliană

   ACTUALIZARE 13:05 Daniel Hagari, purtător de cuvânt al IDF: "În timpul
   luptelor din Shejaia, Forțele de Apărare ale Israelului au identificat, în
   mod greșit, drept o amenințare trei ostatici israelieni. În consecință,
   forțele noastre au tras asupra lor, iar ostaticii au fost uciși."

   Șoc, furie, durere, neputință... Este ceea au simțit sute de israelieni și
   familiile celor trei tineri ostatici, după ce armata israeliană a
   recunoscut că a comis o tragică eroare în timpul operațiunilor din centrul
   orașului Gaza. O greșeală care a curmat mult prea devreme viețile lui
   Yotam, Alon și Samar.

   Din 7 octombrie, nimeni nu a mai știut nimic despre soarta lor. Toți trei
   au fost răpiți din kibuțurile de la granița cu Fâșia Gaza.

   Timp de 70 de zile, Iris Haiim, mama lui Yotam, s-a rugat pentru
   eliberarea fiului ei. Nu și-a pierdut niciodată credința că, în cele din
   urmă, se vor reîntâlni.

   "Sunt mamă. Fiul meu este Yotam. Este în Gaza acum și vorbesc despre
   speranță. Îmi creez o poveste pentru mine și anume că Yotam și toți cei
   240 de femei, copii și bărbați de acolo sunt împreună și sunt în
   siguranță. Sigur se întorc", spunea Iris Haim, mama lui Yotam.

   Toate speranțele ei s-au spulberat pe 15 decembrie, când a primit cea mai
   devastatoare veste pe care o poate auzi o mamă. La doar 28 de ani, fiul ei
   fost ucis chiar de trupele israeliene, alături de Alon Șmeriz, în vârstă
   de 26 de ani, și Samar Talalka, de doar 22 de ani.

   Sute de oameni au ieşit pe străzile din Tel Aviv și au strigat același
   mesaj, într-o singură voce: "Toată lumea! Acum! Toată lumea! Viață, viață!
   Aduceți-i în viață!" "O tragedie teribilă și cred că ar fi trebuit să se
   încheie o înțelegere mult, mult mai devreme. Toate acele vieți ale tuturor
   oamenilor nevinovați ar fi putut fi cruțate." "Mi s-a frânt inimă,
   arătându-mi că trebuie să existe o înțelegere chiar acum pentru a-i aduce
   înapoi." "Este timpul să ajungem la o înțelegere. Sunt oameni... Sunt
   vieți care pot fi salvate. Trebuie să facem tot ce putem și, cu orice
   preț, să-i aducem înapoi!"

Iranul a executat un agent al serviciului de informaţii israelian Mossad

   ACTUALIZARE 10.20 Un agent al serviciului de informaţii israelian Mossad a
   fost executat sâmbătă în provincia Sistan-Balucistan, în sud-estul
   Iranului, a informat agenţia oficială de ştiri iraniană IRNA, relatează
   Reuters.

   "Această persoană a comunicat cu servicii străine, şi anume cu Mossad-ul,
   colectând informaţii clasificate şi, cu participarea asociaţilor, a
   furnizat documente serviciilor străine, inclusiv Mossad-ului", a afirmat
   sursa citată.

   Numele persoanei executate nu a fost dezvăluit.

   Potrivit sursei citate, acuzatul a înmânat informaţii clasificate unui
   "ofiţer Mossad" cu scopul de "propagandă pentru grupuri şi organizaţii
   care se opun Republicii Islamice".

   Nu este clar când persoana a fost arestată, însă IRNA a spus că un recurs
   a fost respins.

   "Pedeapsa cu moartea a fost aplicată în această dimineaţă (sâmbătă) în
   închisoarea din Zahedan, capitala provinciei Sistan-Balucistan, împotriva
   spionului regimului sionist", a anunţat Mizan Online.

Imagini postate online arată soldaţi israelieni care dau foc la alimente,
vandalizează și jefuiesc case din Gaza. Reacția IDF (CNN)

   ACTUALIZARE 8.40  Mai multe videoclipuri care circulă online şi care au
   fost analizate de CNN arată soldaţii israelieni din Gaza comportându-se în
   mod agresiv şi lipsit de respect faţă de populaţia civilă, în timp ce alte
   filmări arată soldaţi care jefuiesc case particulare, distrug proprietăţi
   civile şi folosesc un limbaj rasist şi plin de ură. Armata israeliană a
   condamnat comportamentul soldaţilor, despre care a spus că nu sunt
   conforme cu regulile sale și a adăugat că autorii vor fi pedepsiţi. Un
   soldat israelian se uită direct în cameră, apoi se întoarce şi dă foc la o
   grămadă de alimente.

   "Aprindem lumina în acest loc întunecat şi îl ardem până când nu va mai
   exista nicio urmă din el", spune militarul în timp ce un alt camarad
   alimentează flacăra. Soldaţii spun că se află în Shejaiya, un cartier din
   oraşul Gaza. Ei se filmează în timp ce ard alimente într-un loc în care
   situaţia umanitară este acum atât de gravă, încât organizaţiile
   internaţionale avertizează că oamenii riscă să moară de foame.

   Citește continuarea AICI

UNICEF: Gaza este mai rău decât un cimitir pentru copii

   ACTUALIZARE 8.20 Copiii din Gaza suferă din cauza condiţiilor infernale, a
   declarat vineri purtătorul de cuvânt al UNICEF, James Elder, avertizând că
   situaţia s-ar putea înrăutăţi, conform CNN.

   „La începutul acestui război, UNICEF a spus că Gaza era un „cimitir pentru
   copii şi un iad pentru toţi ceilalţi”. Situaţia s-a înrăutăţit pe măsură
   ce bombardamentele şi luptele au continuat”, se arată în declaraţie.

   Elder, care tocmai s-a întors dintr-o misiune de câteva săptămâni în Gaza,
   a avertizat cu privire la repercusiunile grave ale penuriei de alimente,
   apă şi medicamente asupra copiilor.

   „Copiii din Gaza sunt acum în pericol venind din cer, de boli, la sol şi
   riscă să moară de foame şi sete”, a spus Elder, adăugând că nu a văzut
   niciodată nicăieri un asemenea nivel de distrugere şi disperare.

   Elder a declarat joi pentru CNN că părinţii cu care a vorbit în Gaza şi-au
   dat seama că spitalele nu mai sunt o opţiune pentru copiii lor, din cauza
   atacurilor continue care le-au făcut mai greu accesibile.

   „Majoritatea crizelor îi afectează teribil pe copii, deoarece copiii sunt
   cei mai vulnerabili, ei reprezentând aproximativ 20% din numărul
   victimelor, dar în acest conflict, rata este de 40[%], a spus el. „Acesta
   este de două ori mai letal pentru copii decât multe conflicte pe care
   le-am văzut în ultimii 15 sau 20 de ani.”, a adăugat Elder.

   CNN nu a putut verifica din surse independente aceste date.

   Potrivit celei mai recente declaraţii a Ministerului Palestinian al
   Sănătăţii de la Ramallah, care îşi obţine cifrele de la surse din Fâşia
   Gaza controlată de Hamas, atacurile israeliene au ucis cel puţin 18.700 de
   palestinieni în Gaza începând cu 7 octombrie, dintre care 70% erau copii
   și femei.

Sute de protestatari în Tel Aviv după ce trei ostatici au fost ucişi de soldaţi
israelieni

   ACTUALIZARE 7.55 Sute de persoane au ieşit în stradă în Tel Aviv vineri
   seara pentru a protesta împotriva morţii a trei ostatici, ucişi accidental
   de soldaţii israelieni în Fâşia Gaza, informează dpa, citând reportajele
   din media locale.

   Imaginile difuzate de televiziunea israeliană au arătat mulţimi mari care
   se adunau în centrul metropolei de coastă, blocând o stradă principală. Ei
   au cerut guvernului să ia măsuri pentru a asigura eliberarea imediată a
   ostaticilor din Fâşia Gaza. Purtând pancarte, bannere şi afişe cu numele
   şi fotografiile multor alţi ostatici, demonstranţii s-au deplasat în
   direcţia sediului armatei israeliene.

   După cum a raportat site-ul de ştiri ynet, protestatarii au turnat vopsea
   roşie pe stradă. "Timpul lor se scurge! Aduceţi-i acasă acum", au scandat
   participanţii la protest.
   Ei au criticat guvernul premierului Benjamin Netanyahu pentru că nu face
   suficient pentru a elibera ostaticii.

   O nouă înţelegere privind eliberarea de ostatici, precum cea încheiată la
   sfârşitul lunii noiembrie, ar fi împiedicat incidente precum cel care a
   avut loc vineri, în Gaza, au spus protestatarii.

   Purtătorul de cuvânt al armatei israeliene, Daniel Hagari, a anunţat
   vineri că trei ostaticii israelieni au fost ucişi accidental de soldaţi în
   timpul luptelor din Fâşia Gaza.

SUA: Moartea ostaticilor împuşcaţi de soldaţii israelieni, o "greşeală tragică"

   ACTUALIZARE 7.30 Moartea a trei ostatici israelieni împuşcaţi de soldaţii
   israelieni în Fâşia Gaza este o "greşeală tragică" şi o ştire
   "sfâşietoare", a declarat vineri purtătorul de cuvânt al Casei Albe, John
   Kirby, scrie Agerpres.

   "Nu cred că este posibil să tragem concluzii mai ample din acest eveniment
   special şi despre ceea ce spune el despre capacitatea (forţelor armate
   israeliene") de a fi mai chirurgicale şi mai precise" în acţiunile lor, a
   adăugat John Kirby. 

Israel este hotărât să continue războiul chiar și fără sprijin internațional

   ACTUALIZARE 7.10 Zgomotul interminabil al exploziilor descrie intensitatea
   luptelor din sudul Fâșiei Gaza. Israel atacă din aer și de la sol. Este
   esențial să dea de urma liderilor Hamas, dar și de ostatici. Din
   pîcate, soldații IDF au recuperat trei trupuri astăzi.

   Eylon Levy, purtător de cuvânt al guvernului israelian: În ultimele 24 de
   ore am informat publicul despre 3 cadavre care au fost recuperate de la
   Hamas. Caporalul Nik Beizer și Sergentul Ron Scherman, care au fost răpiți
   pe 7 octombrie, și Elia Toledano, în vârstă de 28 de ani, răpit de la
   Festivalul de muzică Nova. Așa ajungem la 8 ostatici care au fost uciși în
   captivitate.

   De cei trei tineri nu se mai știa nimic de la începutul războiului. Cei
   peste 100 de ostatici care se află încă în mâinile teroriștilor rămân
   prioritatea guvernului de la Tel Aviv, a subliniat armata israeliană, dar
   noi concesii pentru Hamas sunt puțin probabile.

   Israel este hotărât să continue războiul chiar și fără sprijin
   internațional. Câteva luni ar mai putea dura luptele.

   Jake Sullivan, consilier pe probleme de securitate la Casa Albă: Suntem în
   mijlocul etapei luptelor de mare intensitate, mă refer la luptele la sol,
   operațiunile militare au loc atât în jumătatea sudică, cât și în jumătatea
   nordică a enclavei. Dar va exista și o tranziție la o altă fază a acestui
   război, una mai concentrată asupra conducerii Hamas

   O soluție pentru a reduce durata confruntărilor ar fi capturarea liderilor
   Hamas. Armata a lansat mii de fluturași în sudul Fâșiei Gaza.

Recompense pentru informații despre liderii Hamas

   ACTUALIZARE 7.00 Între 100 și 400 de mii de dolari poate primi oricine
   oferă informații despre locul unde se ascund liderii Hamas. Cel mai scump
   este Yahya Sinwar.
   Joe Biden, președintele SUA: Vreau ca Israel să se concentreze pe salvarea
   vieții civililor, nu vreau să se oprească din a urmări Hamas, dar să fie
   mai atenți.

   Organizațiile internaționale continuă să atragă atenția asupra situației
   umanitare din enclavă. După 2 luni și jumătate de război, oamenii trăiesc
   în condiții greu de descris, iar ajutoarele care intră în enclavă sunt
   insuficiente. Potrivit autorităților locale, aproape 19 mii de
   palestinieni au fost uciși în Fâșia Gaza de la începutul războiului, pe 7
   octombrie.

Cronologia evenimentelor de vineri, 15 decembrie 2023

Un jurnalist Al Jazeera a fost ucis în Gaza 

   ACTUALIZARE 23:00 Un jurnalist al canalului de ştiri pan-arab Al Jazeera a
   fost ucis vineri şi un altul a fost rănit într-un atac israelian în Fâşia
   Gaza, a informat postul de televiziune cu sediul la Doha, în Qatar,
   relatează AFP, citată de Agerpres.

   „Cu inima grea împărtăşim vestea devastatoare despre pierderea
   cameramanului nostru dedicat Al Jazeera, Samer Abou Daqa”, a scris pe
   platforma X Mohamed Moawad, redactor-şef al canalului de televiziune.

   Al Jazeera a relatat anterior că şeful biroului său din Gaza, Wael
   Dahdouh, şi Abou Daqa au fost răniţi la o şcoală din Khan Younes (sud) „în
   urma a ceea ce pare a fi un atac cu dronă israelian”.

   Potrivit Al Jazeera, Samer Abou Daqa a fost grav rănit, dar a rămas ore
   întregi la locul atacului, unde serviciile de urgenţă nu au ajuns deoarece
   drumul era blocat de dărâmăturile unei case.

   Wael Dahdouh a fost rănit la braţ şi transferat la spitalul Nasser din
   Khan Younes.

Netanyahu a transmis condoleanțe familiilor celor trei ostatici uciși de IDF

   ACTUALIZARE 22:55 Prim-ministrul israelian a transmis condoleanțe
   familiilor celor trei ostatici uciși din greșeală de trupele Forțelor de
   Apărare Israeliene, potrivit Sky News.

   „Împreună cu întregul popor al Israelului, îmi plec capul cu profundă
   durere și plâng moartea a trei dintre fiii noștri dragi care au fost
   răpiți, printre care Yotam Haim și Samer Fouad al Talalka. Aceasta este o
   tragedie insuportabilă”, a spus Benjamin Netanyahu.

   El a mulțumit trupelor IDF pentru serviciul lor, în ciuda evenimentelor
   zilei.

   ACTUALIZARE 22:50 Guvernul palestinian Hamas a anunţat vineri, în a 70-a
   zi a războiului, că operaţiunile militare israeliene din Fâşia Gaza au
   provocat moartea a 18.800 de persoane de la începutul războiului, pe 7
   octombrie, transmite AFP, citată de Agerpres.

   Palestinienii morţi, ucişi în cea mai mare parte în atacuri aeriene, sunt
   în proporţie de 75% copii (8.000) şi femei (6.200), a anunţat biroul de
   presă al Hamas într-un comunicat, care estimează numărul persoanelor
   dispărute la 7.500.

Israelul anunţă că a ucis din greşeală trei ostatici

   ACTUALIZARE 20:55 Trupele israeliene au identificat din greşeală trei
   ostatici israelieni ca fiind o ameninţare şi au deschis focul asupra lor,
   ucigându-i, în timpul luptelor din nordul oraşului Shejaiya din Gaza,a
   anunţat vineri seara purtătorul de cuvânt al Forţelor de Apărare
   Israeliene (IDF), contraamiralul Daniel Hagari, citat de The Times of
   Israel.

   „Acesta este un incident tragic, IDF îşi asumă responsabilitatea. Este o
   zonă în care soldaţii au întâlnit mulţi terorişti, inclusiv kamikaze care
   aveau asupra lor bombe~, a declarat Hagari.

   Hagari i-a identificat pe ostatici ca fiind Yotam Haim, care a fost răpit
   de Hamas din Kfar Aza, şi Samer Talalka, care a fost răpit din Nir Am. Cel
   de-al treilea ostatic nu a fost numit în urma dorinţei familiei sale.

Mai multe rachete au fost interceptate deasupra Ierusalimului

   ACTUALIZARE 20:50 Mai multe rachete au fost interceptate vineri deasupra
   Ierusalimului, la scurt timp după declanşarea sirenelor de alarmă, au
   constatat jurnalişti ai agenţiei France Presse, citată de Agerpres.

   Aripa armată a Hamas a indicat într-un comunicat că a lansat rachete către
   Ierusalim „ca răspuns la masacrele sioniştilor asupra civililor”.

   Jurnalişti ai AFP au văzut cel puţin două rachete interceptate de sistemul
   de apărare antiaeriană israelian şi au auzit trei deflagraţii.

   Potrivit armatei israeliene, şase rachete au fost trase asupra
   Ierusalimului, trei fiind interceptate.

   Armata a menţionat că a fost prima dată din 30 octombrie când a fost
   declanşată alarma în oraş. Serviciile de salvare nu au raportat victime.

   Tirurile au survenit în cea de-a 70-a zi a războiului dintre Hamas şi
   Israel din Fâşia Gaza, declanşat în urma atacului sângeros al unor
   comandouri ale mişcării islamiste asupra unor localităţi israeliene din 7
   octombrie, în care au fost ucise 1.138 de persoane, majoritatea civili.
   Represaliile israeliene s-au soldat cu aproape 18.800 de morţi, între care
   numeroşi copii şi adolescenţi, în Fâşia Gaza, controlată de Hamas.

Israelul va deschide punctul de trecere Kerem Shalom

   ACTUALIZARE 18:45 Israelul va deschide punctul de trecere Kerem Shalom
   pentru a permite intrarea ajutorului umanitar în Gaza, transmite Sky News.

   Decizia a fost aprobată vineri de cabinetul israelian.

   Este al doilea punct de trecere deschis pentru a permite intrarea
   ajutoarelor umanitare, după punctul de trecere Rafah care leagă sudul
   Fâșiei Gaza și Egiptul.

   Consilierul american pentru securitate națională, Jake Sullivan, care
   tocmai a încheiat o vizită în Israel, a descris mișcarea drept „un pas
   semnificativ”.

   „Președintele Biden a abordat această problemă în convorbirile telefonice
   recente cu prim-ministrul Netanyahu și a fost un subiect important de
   discuție în timpul vizitei mele în Israel din ultimele două zile. Statele
   Unite rămân angajate să extindă și să susțină fluxul de asistență
   umanitară în Gaza”, a spus el.

   Punctul de trecere Kerem Shalom este situat în colțul sudic al Fâșiei
   Gaza, la granița cu Israelul și Egiptul.

   S-a închis în urma atacului Hamas din 7 octombrie asupra Israelului și a
   răspunsului militar ulterior al Israelului.

   Biroul premierului israelian, Benjamin Netanyahu, a declarat că
   deschiderea punctului de trecere Kerem Shalom va permite Israelului să își
   mențină angajamentele de a permite intrarea a 200 de camioane de ajutor pe
   zi în Gaza - convenit într-un acord de ostatici intermediat și implementat
   luna trecută.

   Punctul de trecere Rafah cu Egiptul a reușit să faciliteze intrarea a doar
   100 de camioane pe zi, potrivit Israelului.

Biden vrea ca Israelul să se concentreze mai mult pe salvarea vieţilor civililor
din Gaza

   ACTUALIZARE 10:05 Consilierul pentru securitate naţională al preşedintelui
   american Joe Biden a sfătuit Israelul să pună capăt campaniei sale
   terestre din Gaza şi să desfăşoare o ofensivă mai bine ţintită în războiul
   din Gaza, a relatat joi The New York Times (NYT), potrivit News.ro. 

   Biden ar dori ca Israelul să treacă la această nouă fază a războiului în
   termen de trei săptămâni sau mai devreme, a declarat un oficial american
   citat de NYT sub acoperirea anonimatului.

   Noua fază pe care o prevăd americanii ar implica grupuri mai mici de forţe
   de elită care ar intra şi ar ieşi din centrele populate din Gaza,
   desfăşurând misiuni mai precise pentru a-i găsi şi a-i ucide pe liderii
   Hamas, pentru a salva ostatici şi a distruge tunelurile, au spus
   oficialii.

   Apelul pentru o schimbare de tactică vine în contextul în care diferenţele
   dintre Statele Unite şi Israel s-au adâncit pe măsură ce condiţiile din
   Gaza devin catastrofale. Joe Biden a avertizat săptămâna aceasta că
   Israelul începe să piardă sprijinul internaţional din cauza
   „bombardamentelor fără discernământ” din Gaza, o evaluare mult mai dură
   decât declaraţiile sale publice anterioare care îndemnau la o mai mare
   grijă pentru protejarea civililor.

   De altfel, Joe Biden a repetat, joi, că doreşte ca Israelul să se
   concentreze pe salvarea vieţilor civililor. El a dat acest răspuns atunci
   când a fost întrebat dacă doreşte ca Israelul să îşi reducă asaltul asupra
   Fâşiei Gaza, notează CNN. „Vreau ca ei să se concentreze pe cum să salveze
   vieţile civililor. Nu să nu înceteze să atace Hamas, ci să fie mai
   atenţi”, a spus Biden răspunzând la întrebarea unui reporter după ce şi-a
   încheiat un discurs oficial la Institutul Naţional de Sănătate.

Forțele israelinene au recuperat cadavrul unui ostatic în Gaza

   ACTUALIZARE 10:00 Forţele speciale israeliene au recuperat cadavrul
   ostaticului Elya Toledano, în vârstă de 28 de ani şi care a fost ţinut în
   Fâşia Gaza de Hamas de la atacul din 7 octombrie în sudul Israelului, a
   anunţat armata vineri într-un comunicat, citat de Reuters şi France
   Presse.

   Potrivit armatei, o „procedură de identificare” a fost efectuată de medici
   legişti, rabini militari şi experţi criminalişti.

   Toledano a fost răpit de Hamas de la un festival de muzică în aer liber
   care s-a transformat într-un masacru, a relatat presa israeliană.

   Peste 130 de ostatici rămân în Gaza. Unii au fost declaraţi morţi în lipsă
   de autorităţile israeliene.

   Familiile ostaticilor au indicat în ultimele săptămâni că nu ştiau nimic
   despre soarta lui Elya Toledano, dacă el mai este sau nu în viaţă,
   aminteşte AFP.

   „Armata israeliană prezintă familiei sincere condoleanţe”, a adăugat
   armata în comunicat, asigurând că rudele tânărului au fost informate
   despre descoperirea cadavrului înainte de această declaraţie publică.

   Israelul a declarat război Hamas, aflată la putere în Fâşia Gaza din 2007,
   ca represalii pentru atacul sângeros din 7 octombrie al mişcării islamiste
   palestiniene, care a făcut în jur de 1.200 de morţi, majoritatea civili,
   potrivit autorităţilor israeliene.

   Aproximativ 240 de persoane au fost de asemenea răpite şi duse în Gaza în
   ziua atacului, dintre care circa 135, potrivit armatei, rămân în mâinile
   Hamas şi grupurilor afiliate după eliberarea a 105 ostatici în timpul unui
   armistiţiu de şapte zile încheiat la 1 decembrie.

   Printre altele, familiile ostaticilor s-au declarat „şocate” săptămâna
   aceasta după anunţul directorului Mossad - serviciul israelian de
   informaţii externe - în legătură cu refuzul de a purta noi negocieri
   pentru eliberarea lor şi au cerut explicaţii autorităţilor.

Cronologia evenimentelor de joi, 14 decembrie 2023

SUA vor ca războiul dintre Israel şi Hamas să se încheie „cât mai curând
posibil”

   ACTUALIZARE 22:50 Statele Unite doresc ca războiul dintre Israel şi Hamas
   „să înceteze cât mai curând posibil”, a dat asigurări joi un purtător de
   cuvânt al Casei Albe, după ce ministrul israelian al Apărării a avertizat
   că războiul va dura „mai mult de câteva luni”, relatează AFP, citată de
   Agerpres.

   Consilierul pentru securitate naţională al Casei Albe, Jake Sullivan, a
   discutat în cursul vizitei sale în Israel astăzi despre o trecere „în
   viitorul apropiat” a ofensivei israeliene pe teritoriul Gaza către
   „operaţiuni de intensitate redusă”, a precizat purtătorul de cuvânt John
   Kirby, adăugând că nu doreşte „să menţioneze un termen limită în acest
   sens”.

   „Cred că toţi ne dorim ca aceasta să se termine cât mai curând posibil”, a
   afirmat, de asemenea, John Kirby, adăugând că conflictul „s-ar putea
   încheia astăzi” dacă Hamas depune armele, ceea ce „nu pare probabil pentru
   moment”.

Armata israeliană spune că a arestat zeci de membri Hamas la un spital din Gaza

   ACTUALIZARE 18:20 Armata israeliană a declarat că a arestat peste 70 de
   membri Hamas la un spital din nordul Fâșiei Gaza, în timp ce oficialii din
   domeniul sănătății din teritoriu au acuzat forțele israeliene că împiedică
   personalul medical să ofere îngrijiri, potrivit BBC.

   Un purtător de cuvânt al Forțelor de Apărare Israeliene, Avichay Adraee, a
   declarat că luptătorii „s-au predat” la spitalul Kamal Adwan.

   Un purtător de cuvânt al Ministerului Sănătății condus de Hamas a acuzat
   forțele israeliene că împiedică personalul medical să acorde îngrijiri
   medicale persoanelor rănite din spital, provocând moartea a două dintre
   ele. 

   De asemenea, ONU a anunțat că spitalul a fost „înconjurat de trupe și
   tancuri israeliene timp de mai multe zile, cu ciocniri armate raportate în
   apropiere”.

   De la începutul războiului, pe 7 octombrie, Israelul a acuzat Hamas că
   folosește spitalele în scopuri militare.

Hamas: Peste 18.700 de persoane, ucise în atacurile israeliene

   ACTUALIZARE 18:15 Ministerul Sănătății condus de Hamas a declarat că cel
   puțin 18.787 de persoane au fost ucise și alte 50.897 rănite în atacurile
   israeliene asupra Fâșiei Gaza începând cu 7 octombrie.

Înfrângerea Hamas va dura „mai mult de câteva luni”, avertizează ministrul
israelian al Apărării

   ACTUALIZARE 18:10 Ministrul israelian al Apărării a avertizat că Hamas nu
   va fi învinsă în Gaza prea curând, potrivit Sky News.

   Yoav Gallant i-a spus consilierului pentru securitate națională al Casei
   Albe, Jake Sullivan, care se află într-o vizită în Orientul Mijlociu, că
   organizația militantă și-a construit „infrastructura sub pământ și
   deasupra solului”.

   Eradicarea Hamas „va necesita o perioadă lungă de timp - va dura mai mult
   de câteva luni”, a spus el, dar a adăugat că este încrezător în
   perspectivele Israelului: „Vom câștiga și îi vom distruge”.

   Gallant și Sullivan au discutat, de asemenea, despre necesitatea ca
   israelienii să se întoarcă la casele lor din apropierea graniței cu
   Libanul, după ce mii de oameni au fost strămutați din cauza ciocnirilor
   transfrontaliere cu aliatul Hamas, Hezbollah.

Ambasadoarea Israelului la Londra respinge ferm o soluţie cu două state

   ACTUALIZARE 18:05 Ambasadoarea Israelului la Londra, Tzipi Hotovely, a
   respins cu fermitate, într-un interviu difuzat joi pe canalul britanic Sky
   News, orice soluţie ce ar implica crearea unui stat palestinian,
   informează AFP, citată de Agerpres.

   Întrebată cu privire la ideea înfiinţării unui stat palestinian,
   ambasadoarea israeliană a răspuns: „În mod categoric, nu”.

   „Israelul o ştie astăzi şi lumea ar trebui să o ştie în prezent. Cauza
   pentru care acordurile de pace de la Oslo au eşuat este aceea că
   palestinienii nu au vrut niciodată să aibă un stat alături de Israel. Ei
   vor să aibă un stat de la râu la mare, adică de la râul Iordan până la
   Mediterană”, a declarat Tzipi Hotovely.

   Expresia „De la râu la mare, Palestina va fi liberă”, scandată frecvent în
   timpul manifestaţiilor în susţinerea palestinienilor, este sursă de
   polemică: în mod regulat denunţată pentru că îndeamnă la distrugerea
   Israelului sau apărată ca un apel la a pune capăt discriminărilor
   împotriva palestinienilor care trăiesc în Israel.

   „De ce sunteţi obsedaţi de această formulă a soluţiei cu două state care a
   creat aceşti oameni radicali de cealaltă parte?”, a întrebat ea.

   Invitat să reacţioneze joi la afirmaţiile ambasadoarei, prim-ministrul
   britanic Rishi Sunak şi-a exprimat dezacordul, amintind că poziţia
   Regatului Unit este în favoarea unei soluţii cu două state.

Gaza a rămas fără acces la internet și telefonie

   ACTUALIZARE 18:00 Toate serviciile de internet și telefonie sunt oprite în
   Gaza, au declarat principalele companii de telecomunicații din regiune,
   Paltel și Jawwal.

   Ei au spus că întreruperea este rezultatul „agresiunii continue” a
   Israelului.

Trei din patru palestinieni cred că atacul Hamas asupra Israelului a fost corect

   ACTUALIZARE 16:15 Aproape trei din patru palestinieni consideră că atacul
   din 7 octombrie al Hamas asupra Israelului a fost corect, iar războiul din
   Gaza care a urmat a crescut sprijinul pentru gruparea islamistă atât
   acolo, cât şi în Cisiordania, potrivit unui sondaj realizat de un institut
   de sondaj palestinian respectat, relatează Reuters.

   Concluziile Centrului Palestinian pentru Sondaje şi Cercetări Politice
   (PCPSR) au fost publicate în timp ce creşte îngrijorarea internaţională cu
   privire la numărul tot mai mare de civili palestinieni ucişi în
   contraofensiva israeliană împotriva Hamas, aflată acum în a treia lună.

   Şaptezeci şi doi la sută dintre respondenţi au declarat că, în opinia lor,
   decizia Hamas de a lansa raidul transfrontalier în sudul Israelului a fost
   „corectă”, având în vedere rezultatul de până acum, în timp ce 22% au spus
   că a fost „incorectă”. Restul au fost nehotărâţi sau nu au dat niciun
   răspuns.

   Hamas, care a jurat să distrugă Israelul, conduce Gaza de când s-a
   despărţit de Autoritatea Palestiniană, în 2007. Autoritatea Palestiniană
   exercită o guvernare limitată în Cisiordania.

   Sprijinul pentru Hamas a crescut în Gaza

   PCPSR a constatat că, în comparaţie cu sondajele de dinaintea războiului,
   sprijinul pentru Hamas a crescut în Gaza şi este mai mult decât triplat în
   Cisiordania, care a înregistrat cele mai ridicate niveluri de violenţă din
   ultimii ani, cu ciocniri mortale repetate între trupele israeliene şi
   colonişti, pe de-o parte, şi palestinieni, pe de altă parte.

   Cincizeci şi doi la sută dintre locuitorii din Gaza şi 85% dintre
   respondenţii din Cisiordania - sau 72% dintre respondenţii palestinieni în
   general - s-au declarat mulţumiţi de rolul jucat de Hamas în război. Doar
   11% dintre palestinieni şi-au exprimat satisfacţia faţă de preşedintele
   Autorităţii Palestiniene, Mahmoud Abbas.

   Abbas şi-a văzut popularitatea prăbuşindu-se pe fondul unui impas de
   aproape un deceniu în negocierile sponsorizate de SUA privind crearea unui
   stat palestinian alături de Israel.

   Sondajul PCPSR a constatat că 44% dintre locuitorii din Gaza spun că au
   suficientă hrană şi apă pentru o zi sau două, iar 56% spun că nu au.
   Aproape două treimi dintre respondenţii din Gaza - 64% - au declarat că un
   membru al familiei lor a fost ucis sau rănit în război.

   ACTUALIZARE 15:20 Aproape jumătate din munițiile aer-sol pe care Israelul
   le-a folosit în Gaza în războiul său cu Hamas au fost neghidate, cunoscute
   și sub numele de „bombe gravitaționale”, potrivit unei noi evaluări a
   serviciilor de informații americane, transmite CNN.

   Evaluarea, întocmită de Biroul Directorului de Informații Naționale și
   descrisă pentru CNN de trei surse care au văzut-o, spune că aproximativ
   40-45% din cele 29.000 de muniții aer-sol folosite de Israel au fost
   neghidate. Restul au fost muniții ghidate cu precizie, se arată în
   evaluare. 

   Munițiile neghidate sunt de obicei mai puțin precise și pot reprezenta o
   amenințare mai mare pentru civili, în special într-o zonă atât de dens
   populată precum Gaza. Ritmul în care Israelul folosește bombele fără
   ghidaj ar putea fi una dintre cauzele pentru numărul tot mai mare de morți
   în rândul civililor.  

   Marți, președintele Joe Biden a declarat că Israelul a fost implicat în
   „bombardamente fără discriminare” în Gaza. 

   Solicitat să comenteze evaluarea, purtătorul de cuvânt al IDF, Nir Dinar,
   a declarat pentru CNN: „Nu ne referim la tipul de muniție folosit”.  

   Maiorul Keren Hajioff, un purtător de cuvânt israelian, a declarat
   miercuri că „în calitate de armată angajată în respectarea dreptului
   internațional și a unui cod moral de conduită, dedicăm resurse vaste
   pentru a reduce la minimum răul provocat civililor pe care Hamas i-a
   forțat să joace rolul de scuturi umane. Războiul nostru este împotriva
   Hamas, nu împotriva locuitorilor din Gaza”. 

   Dar experții au declarat pentru CNN că, dacă Israelul folosește muniții
   neghidate în ritmul în care SUA consideră că o face, acest lucru
   subminează afirmația israeliană potrivit căreia încearcă să minimizeze
   victimele civile. 

   „Sunt extrem de surprins și îngrijorat”, a declarat Brian Castner, un fost
   ofițer EOD (Explosive Ordnance Disposal), care acum este consilier
   principal de criză al Amnesty International pe probleme de arme și
   operațiuni militare.  

   Raportarea evaluării vine într-un moment extrem de sensibil în relațiile
   dintre SUA și Israel, în condițiile în care Casa Albă s-a străduit
   miercuri să explice comentariul lui Biden potrivit căruia Israelul este
   implicat în „bombardamente fără discriminare”, susținând în același timp
   că Israelul încearcă să protejeze civilii.  

   Între cele două țări s-a deschis o falie tot mai mare cu privire la modul
   în care armata israeliană își desfășoară operațiunile în Gaza în războiul
   împotriva Hamas, pe care l-a lansat după ce Hamas a ucis peste 1.200 de
   israelieni la 7 octombrie. 

   Biden a declarat marți că Israelul pierde sprijinul comunității
   internaționale pe măsură ce numărul morților crește în Gaza, unde peste
   18.000 de palestinieni au fost uciși în ultimele două luni, potrivit
   Ministerului Sănătății din Gaza, condus de Hamas. De asemenea, SUA sunt
   din ce în ce mai izolate pe plan internațional, deoarece refuză să susțină
   apelurile pentru încetarea focului în conflict.  

   Joi, consilierul lui Biden pentru securitate națională, Jake Sullivan,
   începe o călătorie de două zile în Israel, unde se va întâlni cu premierul
   Benjamin Netanyahu și va purta „conversații extrem de serioase” cu
   oficiali israelieni în timpul vizitei sale, a declarat miercuri purtătorul
   de cuvânt al Consiliului Național de Securitate, John Kirby, în timpul
   unui briefing la Casa Albă. Sullivan va discuta cu israelienii despre
   „eforturile de a fi mai precis și de a reduce daunele provocate
   civililor”, a spus Kirby.

Cronologia evenimentelor de miercuri, 13 decembrie 2023

SUA, îngrijorate din cauza victimelor civile din Fâşia Gaza

   ACTUALIZARE 23:35 „Avem îngrijorări şi le-am exprimat cu privire la
   ofensiva militară israeliană din Fâşia Gaza şi impactul acesteia asupra
   populaţiei civile”, a declarat miercuri purtătorul de cuvânt al
   Consiliului Naţional de Securitate al Casei Albe, John Kirby, după ce
   preşedintele american, Joe Biden, a vorbit despre bombardamentele „fără
   discriminare” ale israelienilor, notează AFP, citată de Agerpres.

   John Kirby a subliniat într-o conferinţă de presă că Israelul şi-a
   exprimat „intenţia” de a reduce la minim pierderile civile în Fâşia Gaza
   şi a adăugat: „Este important ca rezultatele să fie la înălţimea acestei
   intenţii”.

   Aceste comentarii au urmat după declaraţiile fără precedent ale
   preşedintelui american care a estimat marţi că Israelul riscă să piardă
   sprijinul comunităţii internaţionale din cauza bombardamentelor sale „fără
   discriminare” asupra Fâşiei Gaza.

   Este cea mai severă critică exprimată de Statelor Unite, principal
   susţinător al Israelului, de la atacul fără precedent al Hamas din 7
   octombrie pe teritoriul israelian care a fost urmat de o vastă ofensivă
   israeliană, concretizată printr-o operaţiune terestră şi bombardamente
   mortale asupra enclavei.

   John Kirby a încercat să atenueze impactul altor declaraţii făcute de Joe
   Biden, care a afirmat că Israelul trebuie să-şi „schimbe” strategia pe
   termen lung şi care a deplâns opoziţia actualului guvern faţă de o soluţie
   cu două state împreună cu palestinienii.

   „Nu îi dictăm executivului israelian ce trebuie să facă”, a ţinut să
   adauge purtătorul de cuvânt al Consiliului Naţional de Securitate.

Netanyahu spune că Israel va merge „până la capăt, până la victorie”

   ACTUALIZARE 22:40 „Nimic nu ne va opri” pe calea „victoriei” în războiul
   împotriva Hamas, nici moartea soldaţilor şi nici „presiunile
   internaţionale” pentru o încetare a focului, a declarat miercuri premierul
   israelian, Benjamin Netanyahu, relatează AFP, citată de Agerpres.

   „Vom continua până la final. Nu există nicio îndoială. Spun acest lucru şi
   în lumina marii suferinţe cauzate de pierderile militare, dar şi în lumina
   presiunilor internaţionale. Nimic nu ne va opri. Vom merge până la capăt,
   până la victorie, nimic mai puţin”, a afirmat Netanyahu în cursul unei
   vizite la o bază militară în sudul Israelului. 

   La rândul său, liderul Hamas, Ismail Haniyeh, a calificat drept „iluzie”
   orice soluţie politică în Fâşia Gaza fără participarea „mişcărilor de
   rezistenţă” palestiniene.

   „Orice aranjament în Gaza sau cu privire la cauza palestiniană fără Hamas
   sau mişcările de rezistenţă este o iluzie”, a declarat Ismadl Haniyeh, cu
   sediul în Qatar, într-un discurs televizat.

   Ismail Haniyeh a subliniat, totuşi, că este dispus să discute „o încetare
   a agresiunii în Gaza”. Potrivit acestuia, Hamas este pregătit pentru
   discuţii „pe o cale politică ce va asigura dreptul poporului palestinian
   la un stat independent cu Ierusalimul drept capitală”.

Israelul spune că va continua războiul în Gaza „cu sau fără sprijin
internaţional”

   ACTUALIZARE 19:05 Şeful diplomaţiei israeliene, Eli Cohen, a declarat
   miercuri că războiul împotriva mişcării islamiste palestiniene Hamas din
   Fâşia Gaza va continua „cu sau fără sprijin internaţional” şi că un
   armistiţiu este exclus în acest stadiu, informează AFP, citată de
   Agerpres.

   „Israelul îşi va continua războiul împotriva Hamas, cu sau fără sprijin
   internaţional. În acest stadiu, aceasta ar fi un cadou pentru organizaţia
   teroristă Hamas şi i-ar permite să ameninţe din nou locuitorii
   Israelului”, a declarat Eli Cohen într-un comunicat, după apelurile
   internaţionale presante pentru încheierea unui armistiţiu. 

   Adunarea Generală a ONU a cerut marţi „o încetare a focului umanitară
   imediată” în Gaza, un text neobligatoriu care, totuşi, îşi propune, prin
   majoritatea sa covârşitoare, să exercite presiuni asupra Israelului şi a
   aliatului său american.

   Miercuri, în a 68-a zi a războiului, armata israeliană a anunţat că 115
   dintre soldaţii său au murit în Fâşia Gaza de la debutul ofensivei. Zece
   dintre aceştia au fost ucişi în luptele din nordul Fâşiei marţi, ziua cu
   cel mai grav bilanţ de la declanşarea operaţiunilor terestre la 27
   octombrie.

   Ministerul Sănătăţii al guvernului Hamas a anunţat marţi că 18.412 de
   persoane au murit în bombardamente, în majoritate femei şi minori.

Israelul a suferit cele mai mari pierderi în luptă din luna octombrie şi devine
tot mai izolat diplomatic

   ACTUALIZARE 17:30 Israelul a anunţat miercuri cele mai mari pierderi
   suferite în luptă în decurs de peste o lună, după o ambuscadă în care au
   căzut militarii săi, inclusiv un colonel, în ruinele oraşului Gaza. În
   acelaşi timp, Israelul se confruntă cu o izolare diplomatică tot mai mare,
   în timp ce numărul morţilor civili a crescut şi catastrofa umanitară
   palestiniană s-a agravat, relatează Reuters.

   Israelul a raportat că zece dintre soldaţii săi au fost ucişi în ultimele
   24 de ore, inclusiv un colonel care comanda o bază de avanpost şi un
   locotenent-colonel care comanda un regiment. Este cea mai gravă pierdere
   într-o zi, de la bilanţul de 15 morţi înregistrat pe 31 octombrie.

   Cele mai multe dintre decese au avut loc în cartierul Shejaiya din oraşul
   Gaza, în nord, unde trupele au căzut într-o ambuscadă încercând să salveze
   un alt grup de soldaţi care atacase luptători într-o clădire, a precizat
   armata.

   Hamas a declarat că incidentul a arătat că forţele israeliene nu vor putea
   niciodată să supună Gaza: „Cu cât staţi mai mult timp acolo, cu atât mai
   mare va fi nota de plată, cu morţi şi pierderi, iar voi veţi ieşi de acolo
   purtând povara dezamăgirii şi a pierderilor, cu voia lui Dumnezeu", a
   transmis Hamas israelienilor.

   Lupte intense au avut loc simultan în nordul şi sudul Fâşiei Gaza, la o zi
   după ce ONU a cerut o încetare imediată a focului din motive umanitare.
   Preşedintele american, Joe Biden, a avertizat că bombardamentele „fără
   discriminare” asupra civililor costă Israelul sprijinul internaţional.

   Avioanele de război au bombardat din nou întreaga Fâşie Gaza, iar
   oficialii umanitari au declarat că sosirea vremii ploioase de iarnă a
   înrăutăţit condiţiile pentru sute de mii de familii care dorm în corturi
   improvizate. Marea majoritate a celor 2,3 milioane de locuitori din Gaza
   au rămas deja fără adăpost.

SUA şi Regatul Unit anunţă noi sancţiuni împotriva unor responsabili ai Hamas

   ACTUALIZARE 17:15 SUA şi Regatul Unit au anunţat miercuri o nouă serie de
   sancţiuni împotriva unor responsabili Hamas şi persoane afiliate, afirmând
   că doresc să lupte împotriva finanţării organizaţiei islamiste, în plin
   război în Fâşia Gaza, informează AFP, citată de Agerpres.

   Aceasta este a patra serie de sancţiuni decisă de Washington de la
   începutul războiului declanşat de Hamas împotriva Israelului, pe 7
   octombrie, şi a doua pentru Londra. Cele două ţări clasifică mişcarea
   islamistă palestiniană la putere în Gaza drept organizaţie teroristă.

   Sancţiunile anunţate miercuri „vizează responsabili-cheie care pun în
   aplicare programul violent al Hamas, reprezentând interesele grupării în
   străinătate şi gestionând finanţele sale”, a dezvăluit Trezoreria
   americană în comunicatul său.

   Sancţiunile britanice „împotriva Hamas şi Jihadului Islamic vor continua
   să taie accesul lor la fonduri şi să le izoleze şi mai mult”, potrivit
   afirmaţiilor ministrului britanic al afacerilor externe David Cameron,
   citat în comunicatul Londrei.

   Guvernul britanic vizează nominal şapte persoane, printre care Mahmoud
   Zahar, prezentat drept „un responsabil al Hamas în Gaza şi un cofondator”
   al mişcării.

   Ali Baraka, prezentat de Washington drept responsabil pentru relaţiile
   externe ale Hamas, aflat în prezent în Liban, este vizat de sancţiuni din
   partea ambelor ţări.

   Persoanele vizate de sancţiunile Trezoreriei americane au îngheţate
   activele lor financiare în SUA, iar instituţiile financiare străine care
   lucrează cu persoanele vizate ar putea fi la rândul lor sancţionate de
   către SUA.

   „Rămânem hotărâţi, cu aliaţii şi partenerii noştri, să folosim puterile
   noastre pentru a submina capacitatea Hamas de a finanţa noi atacuri şi de
   a destabiliza şi mai mult regiunea”, a declarat în comunicat subsecretarul
   pentru Antiterorism şi Informaţii Financiare al Trezoreriei SUA, Brian
   Nelson.

Nouă militari israelieni, printre care doi comandanți de rang înalt, uciși
într-o ambuscadă Hamas

   ACTUALIZARE 14:00 Doi comandanți israelieni de rang înalt și alți șapte
   soldați au fost uciși de Hamas într-o ambuscadă complexă în suburbia
   Shejaiya din orașul Gaza, o zonă care a cunoscut lupte urbane intense în
   ultimele zile, potrivit The Guardian.

   Într-unul dintre cele mai letale incidente pentru soldații israelieni în
   timpul războiului de două luni din Gaza, un locotenent-colonel și mai
   mulți ofițeri superiori ai acestuia au fost uciși în lupte care au
   implicat dispozitive explozive improvizate, în timp ce se trăgea asupra
   lor din clădiri.

   Printre morți, anunțați miercuri de Forțele de Apărare Israeliene (IDF),
   se numără un alt colonel, trei maiori și mai mulți membri ai unei forțe de
   salvare de luptă.

   Un anunț în ebraică postat de Brigada Golani a descris ambuscada care a
   avut loc în apropierea pieței din Shejaiya.

   „În timp ce se efectuau căutări pentru a curăța clădirile din inima
   Kasbahului Shejaiya, considerată o zonă aglomerată și plină de ținte
   teroriste, s-a produs o explozie puternică într-una dintre clădiri, iar
   mai mulți soldați din Batalionul 13 au fost răniți.”

   Potrivit relatărilor, soldații se apropiau de o clădire când au fost
   atacați pentru prima dată de la un etaj superior, inițiind un schimb de
   focuri în care au fost loviți de grenade și de o încărcătură explozivă,
   rănind grav patru dintre ei, care au fost izolați de restul soldaților.

   În timp ce soldații s-au dus să ajute primul grup, pe fondul temerilor că
   ar putea fi târâți într-un tunel, o a doua explozie a avut loc. Un al
   treilea grup, care încerca de asemenea să se apropie pentru a-i evacua pe
   răniți, a fost de asemenea lovit de o explozie.

Armata israeliană a recuperat cadavrele a doi ostatici într-o operaţiune
militară

   ACTUALIZARE 10.45 Armata israeliană a anunţat că a recuperat cadavrele a
   doi ostatici ai Hamas în timpul unei operaţiuni militare în Fâşia Gaza.

   Cei doi ostatici au fost identificaţi ca fiind Eden Zakaria, în vârstă de
   27 de ani, luată ostatică de Hamas la un festival de muzică la Re'im,
   şi Ziv Dado, în vârstă de 36 de ani, un supervizor logistic al armatei.

   Reprezentanţi ai armatei israeliene au informat familiile acestora cu
   privire la faptul că corpurile le-au fost găsite şi aduse în Israel.

   Armata israeliană a mai anunţat că doi militari israelieni au fost ucişi
   în operaţiunea de recuperare a celor două cadavre.

   Hamasul avertiza duminică cu privire la faptul că niciunul dintre cei 137
   de ostatici deţinuţi în Fâşia Gaza nu va ieşi ”în viaţă” din enclavă fără
   ”un schimb şi o negociere şi fără un răspuns la cerinţele rezistenţei”.

   Un armistiţiu de şapte zile - de la 24 noiembrie şi până la 1 decembrie -
   a permis eliberarea a 105 ostici de către Hamas şi grupări afiliate de la
   7 octombrie, dintre care 80 au fost eliberaţi în schimbul a 240 de
   deţinuţi palestinieni încarceraţi în Israel.

Israelul începe să inunde tunelurile din Gaza cu apă de mare, afirmă un oficial
american

   ACTUALIZARE 7.45 Israelienii au informat SUA că au început să „testeze”
   inundarea unora dintre tunelurile din Gaza cu apă de mare, a declarat
   marţi un oficial american pentru CNN. Israelienii încă nu sunt siguri dacă
   va funcţiona, a spus oficialul, dar au asigurat SUA că au grijă să testeze
   doar în tuneluri în care nu cred că sunt ţinuţi ostatici.

   CNN a cerut Forţelor de Apărare ale Israelului să comenteze informaţia.
   Biroul prim-ministrului israelian a declarat că în opinia sa 135 de
   ostatici sunt încă ţinuţi de Hamas, dintre care unii se crede că sunt
   cetăţeni americani.

   Preşedintele american Joe Biden a fost întrebat marţi despre informaţiile
   conform cărora Israelul a început să testeze inundarea unora dintre
   tunelurile din Fâşia Gaza cu apă de mare pentru a degrada o reţea mai mare
   de tuneluri, despre care susţine că a fost folosită de Hamas.

   Răspunzând unei întrebări în conferinţa de presă comună cu preşedintele
   Ucrainei Volodimir Zelenski, preşedintele SUA Joe Biden le-a spus
   reporterilor că, deşi a auzit „afirmaţii” că nu există ostatici reţinuţi
   în prezent în acele tuneluri, administraţia sa nu a fost în măsură să
   confirme fără dubii acest lucru.  „Ştiu că, totuşi, fiecare moarte a unui
   civil este o tragedie absolută”, a subliniat el.

   Armata israeliană a declarat la începutul acestei luni că a distrus cel
   puţin 500 de tuneluri în Gaza şi a localizat peste 800 în jurul enclavei
   palestiniene. IDF a declarat săptămâna trecută că multe dintre puţurile
   tunelului „au fost amplasate în zone civile” şi în interiorul structurilor
   civile.

   În 2021, Hamas a susţinut că a construit tuneluri însumând 500 de
   kilometri sub Gaza, deşi nu este clar dacă această cifră a fost exactă sau
   corectă.

Adunarea Generală a ONU a cerut o „încetare a focului umanitară imediată” în
Fâşia Gaza

   ACTUALIZARE 7.25 Adunarea Generală a ONU a cerut, marţi, „o încetare a
   focului umanitară imediată” în Gaza, un text neobligatoriu care, totuşi,
   îşi propune, prin majoritatea sa covârşitoare, să exercite presiuni asupra
   Israelului şi a aliatului său american.

   În această rezoluţie adoptată cu 153 de voturi pentru, 10 împotrivă
   (inclusiv Israel şi Statele Unite) şi 23 de abţineri din 193 de state
   membre, Adunarea Generală îşi exprimă îngrijorarea în legătură cu
   „situaţia umanitară catastrofală din Fâşia Gaza”.

   Răspunzând unei cereri fără precedent din partea secretarului general al
   ONU, Antonio Guterres, care se teme de o „prăbuşire totală a ordinii
   publice” pe teritoriul palestinian aflat în război, rezoluţia „cere o
   încetare a focului umanitară imediată”, solicită protecţia civililor,
   acces umanitar şi eliberarea „imediată şi necondiţionată” a tuturor
   ostaticilor.

   Dar, la fel ca textul anterior adoptat la sfârşitul lunii octombrie, care
   cerea un „armistiţiu umanitar imediat, durabil şi susţinut, care să
   conducă la o încetare a ostilităţilor”, nu condamnă Hamas. O absenţă
   criticată de Israel şi Statele Unite. „De ce este atât de dificil să
   spunem fără echivoc că uciderea bebeluşilor şi împuşcarea părinţilor în
   faţa copiilor lor este oribil?”, a întrebat ambasadoarea americană, Linda
   Thomas-Greenfield.

   Omologul său israelian a denunţat o rezoluţie „ipocrită”. „A sosit
   momentul să dăm vina pe cei care merită, monştrii Hamas”, a insistat el,
   repetând că o încetare a focului nu va face decât să întărească mişcarea
   islamistă.

   SUA au depus un amendament pentru a condamna „atacurile teroriste
   abominabile ale Hamas” din 7 octombrie, aşa cum au făcut-o şi la sfârşitul
   lunii octombrie, care a fost respins (84 de voturi pentru, 62 împotrivă,
   25 abţineri).

   Un alt amendament, prezentat de Austria, care dorea să clarifice faptul că
   ostaticii sunt ţinuţi de „Hamas şi alte grupări”, a fost, de asemenea,
   respins.

   Această şedinţă specială a Adunării Generale a fost solicitată de ţările
   arabe după vetoul american de vineri asupra unui proiect de rezoluţie al
   Consiliului de Securitate care ceruse aceeaşi „încetare a focului
   umanitară imediată”. Numeroase ţări şi organizaţii pentru drepturile
   omului au deplâns eşecul de vineri, inclusiv secretarul general al ONU,
   Antonio Guterres, care a descris un Consiliu de Securitate cu autoritatea
   şi credibilitatea „compromise”.

   ONU continuă să avertizeze cu privire la situaţia catastrofală din Gaza,
   unde sistemul umanitar este „pe punctul de a ceda” şi unde peste 18.000 de
   persoane au fost ucise, potrivit Ministerului Sănătăţii al Hamas. „Ce
   aşteptăm pentru a opri aceste morţi şi această maşinărie de război
   distructivă?”, a spus ambasadorul egiptean, Osama Mahmoud Abdelkhalek
   Mahmoud, în timp ce prezenta rezoluţia, deplângând „eforturile câtorva
   ţări care se opun opiniei publice internaţionale în favoarea unei încetări
   a focului”. Într-o aluzie destul de evidentă, în special la Statele Unite,
   care au condamnat alte „agresiuni”, precum invazia rusească în Ucraina, el
   a denunţat ţările care aplică politica „standardelor duble”.

   „Preţul unei înfrângeri a Hamas nu poate fi suferinţa continuă a tuturor
   civililor palestinieni”, au declarat prim-miniştrii Australiei, Canadei şi
   Noii Zeelande într-o declaraţie comună, reprezentanţii acestor ţări votând
   în favoarea rezoluţiei.

   Acest apel la încetarea focului a primit mult mai multe voturi decât
   rezoluţia de la sfârşitul lunii octombrie (120 de voturi pentru, 14
   împotrivă şi 45 de abţineri). Această majoritate covârşitoare a depăşit-o
   chiar pe cea a multiplelor rezoluţii de condamnare a invadării Ucrainei de
   către Rusia (143 de voturi).

   Dar chiar şi cu acest sprijin masiv, „nimeni nu îşi imaginează că Adunarea
   Generală poate convinge Israelul să înceteze focul, aşa cum nu îi poate
   ordona preşedintelui Putin să părăsească Ucraina. Scopul este de a-i face
   pe americani să se simtă din ce în ce mai incomfortabil”, a comentat
   Richard Gowan de la International Crisis Group. 

Cronologia evenimentelor de marți, 12 decembrie 2023

Israelul spune că 19 ostatici din Gaza au murit

   ACTUALIZARE 22:50 Israelul a declarat că 19 din cele 135 de persoane care
   sunt încă ținute în captivitate în Gaza au murit, potrivit BBC.

Peste 18.400 de persoane au fost ucise în Gaza, spune ministerul condus de Hamas

   ACTUALIZARE 20:15 18.412 de persoane au fost ucise în Gaza de la începutul
   conflictului, pe 7 octombrie, a declarat Ministerul Sănătății condus de
   Hamas.

   Cel puțin 50.100 de persoane au fost rănite, a adăugat acesta.

Israelul și SUA nu pot elimina Hamas, spune Iranul

   ACTUALIZARE 20:10 Ministrul iranian de externe a declarat că Israelul și
   SUA nu vor putea niciodată să elimine complet Hamas, potrivit Sky News.

   Iranul este un susținător al Hamas, împreună cu o serie de alte grupuri
   militante extremiste din regiune - inclusiv Hezbollah din Liban.

   „Israelul și Statele Unite nu vor putea niciodată să elimine Hamas”, a
   declarat Hossein Amir-Abdollahian, descriind grupul drept o „mișcare
   pentru libertate”.

   El a reiterat, de asemenea, comentariile Hamas, afirmând că Israelul nu
   are nicio șansă de a asigura eliberarea a aproximativ 137 de ostatici,
   care încă se află în Gaza.

   Numai diplomația ar funcționa, a spus el.

Doi soldați israelieni au fost uciși în timpul unei operațiuni de recuperare a
cadavrelor ostaticilor

   ACTUALIZARE 20:05 Cadavrele a doi ostatici din Gaza au fost recuperate și
   returnate Israelului, au declarat Forțele de Apărare israeliene, într-o
   operațiune în care și-au pierdut viața doi soldați, transmite Sky News.

   „În timpul unei operațiuni în Gaza, cadavrele a doi ostatici au fost
   recuperate de IDF și aduse înapoi în Israel”, potrivit IDF.

   Doi soldați în rezervă ai IDF au fost uciși în operațiunea de recuperare a
   cadavrelor.

Biden spune că Israelul începe să „piardă sprijinul” după luni de bombardamente

   ACTUALIZARE 20:00 Președintele american a declarat că Israelul începe să
   piardă sprijinul comunității internaționale, pe măsură ce țara își
   continuă campania masivă de bombardamente în interiorul Fâșiei Gaza,
   transmite Sky News.

   În weekend, Forțele Aeriene israeliene au declarat că au efectuat peste
   22.000 de lovituri în enclavă de la începutul conflictului, pe 7
   octombrie.

   Statele Unite s-au dovedit a fi cel mai mare susținător al Israelului pe
   scena mondială până acum, dar relația începe să se tensioneze pe măsură ce
   victimele civile cresc ca urmare a acțiunii IDF.

   „Încep să-și piardă sprijinul”, a declarat Biden.

   El a mai spus că premierul israelian Benjamin Netanyahu trebuie să-și
   schimbe guvernul dur, care a fost criticat pe scară largă pe scena
   internațională, în special de statele arabe.

Netanyahu: Israelul și SUA au opinii diferite despre guvernarea Fâșiei Gaza după
război

   ACTUALIZARE 19:55 Israelul se bucură de sprijinul SUA pentru obiectivele
   sale de a distruge Hamas și de a elibera ostaticii, dar aliații au opinii
   diferite cu privire la ceea ce ar putea urma după războiul din Gaza, a
   declarat marți premierul israelian, Benjamin Netanyahu, potrivit Reuters.

   Reiterând refuzul său din trecut de a aproba revenirea la conducerea din
   Gaza a Autorității Palestiniene, susținute de Occident, sub președintele
   Mahmoud Abbas, Netanyahu a declarat că Gaza „nu va fi nici Hamas-stan,
   nici Fatah-stan”, Fatah fiind partidul lui Abbas.

   „Aș dori să-mi clarific poziția: nu voi permite Israelului să repete
   greșeala de la Oslo”, a spus Netanyahu, fără a explica la ce greșeală se
   referă.

   Citește continuarea AICI

Ministrul de Externe palestinian acuză Israelul că foloseşte foametea ca armă de
război împotriva palestinienilor din Gaza

   ACTUALIZARE 19:50 Ministrul de Externe palestinian a acuzat marţi Israelul
   că foloseşte foametea ca armă de război împotriva a circa un milion de
   oameni din Gaza şi a condamnat „eşecul internaţional” de a face respectate
   drepturile palestinienilor, în cadrul unei reuniuni a ONU desfăşurate la
   Geneva, relatează Reuters.

   Potrivit Programului Alimentar Mondial al Naţiunilor Unite, jumătate din
   populaţia de 2,3 milioane de oameni a Fâşiei Gaza este afectată de
   foamete, în condiţiile în care extinderea asaltului militar israelian în
   partea sud a teritoriului, în răspuns la atacul sângeros militanţilor
   Hamas asupra Israelului din 7 octombrie, i-a privat pe locuitori de acces
   la alimente, medicamente şi combustibil.

   Israelul a afirmat că permite trecerea ajutoarelor pe la punctul de
   trecere de la Rafah şi a semnalat că un alt punct, Kerem Shalom, ar putea
   fi redeschis în curând pentru a contribui la livrarea asistenţei,
   menţionează Reuters.

   „În timp ce vorbim, cel puţin un milion de palestinieni din Fâşia Gaza,
   dintre care jumătate sunt copii, mor de foame, nu din cauza unui dezastru
   natural sau a lipsei generoasei asistenţe care aşteaptă la graniţă. Nu,
   mor de foame din cauză că Israelul foloseşte în mod deliberat foametea ca
   armă de război împotriva poporului pe care l-a ocupat”, a declarat şeful
   diplomaţiei palestiniene, Riyad al-Maliki, în cadrul unui eveniment
   consacrat împlinirii a 75 de ani de la Declaraţia universală a drepturilor
   omului.

   „În loc să insistăm pe respectarea dreptului fundamental al poporului
   palestinian la a mânca şi a bea apă, trăim această realitate distopică în
   care palestinienii sunt excluşi de la drepturi de bază, cele mai
   elementare drepturi acordate tuturor fiinţelor umane”, a mai denunţat
   acesta, invocând un „flagrant eşec internaţional” de a-i proteja pe
   palestinieni.

   Israelul afirmă că i-a instruit pe locuitori să se deplaseze în zone
   despre care spune că sunt mai sigure, între măsurile pe care le ia pentru
   a-i proteja pe civili în paralel cu eforturile de a-i elimina pe
   militanţii Hamas, care în timpul atacului din 7 octombrie au ucis 1.200 de
   oameni, majoritatea civili, şi au luat 240 ostatici.

   Ambasadoarea israeliană pe lângă ONU Meirav Eilon Shahar nu a răspuns în
   mod specific la acuzaţia de înfometare, în discursul rostit la aceeaşi
   reuniune.

   Ea a criticat în schimb ulterior, într-o întâlnire cu reporteri alături de
   mama unui ostatic americano-israelian, Hersh Goldberg Polin, faptul că
   discursul lui Maliki nu a conţinut nicio referire la Hamas şi atacurile
   sângeroase ale acesteia împotriva Israelului.

   „Nimic despre 7 octombrie, nimic despre atrocităţile care au fost comise
   de Hamas”, a subliniat ambasadoarea.

   Represaliile israeliene s-au soldat pe de altă parte cu moartea a cel
   puţin 18.205 oameni şi rănirea a aproape 50.000, potrivit Ministerului
   sănătăţii din Gaza, care mai notează că acest bilanţ nu cuprinde câteva
   mii de morţi rămaşi sub dărâmături sau la care ambulanţele nu au putut
   ajunge.

   ACTUALIZARE 13:15 Forțele de Apărare ale Israelului au făcut publice
   imagini cu armament găsit într-o clădire civilă din Jabalia, scrie Sky
   News.

   Într-o postare pe Telegram, IDF spune că Hamas avea armament în clădiri
   civile și că în Jabalia au fost găsite mai multe depozite de arme folosite
   de teroriști. Unul dintre depozite era chiar lângă o școală.

   În depozite, IDF a găsit rachete, obuze, dispozitive explozive, lansatoare
   de rachete, puști AK-47, reviste și veste militare.

   Soldații au lovit, de asemenea, o instalație de producție de arme și o
   serie de posturi de lansare folosite pentru a „trage rachete către
   israelieni” din Gaza, susține IDF.

Israelul, acuzat că a folosit fosfor alb furnizat de SUA într-un atac în Liban

   ACTUALIZARE 09:15 Israelul a folosit muniţie cu fosfor alb, furnizată de
   SUA, într-un atac din octombrie în sudul Libanului, care a rănit cel puţin
   nouă civili în ceea ce, potrivit unui grup de apărare a drepturilor
   omului, ar trebui investigat ca o crimă de război, a afirmat luni The
   Washington Post care spune că a efectuat o analiză asupra unor fragmente
   de obuz găsite într-un mic sat, potrivit News.ro.

   Un jurnalist care lucra pentru The Washington Post a găsit rămăşiţele a
   trei proiectile de artilerie de 155 de milimetri trase în Dheira, în
   apropiere de graniţa cu Israelul, care au provocat un incendiu ce a
   mistuit cel puţin patru case, potrivit localnicilor. Muniţia, care aruncă
   pene de pâslă îmbibate cu fosfor alb ce arde la temperaturi ridicate,
   produce un fum care acoperă mişcările trupelor, învăluind o suprafaţă
   mare. Conţinutul său se poate lipi de piele, provocând arsuri potenţial
   fatale şi leziuni respiratorii, iar utilizarea sa în apropierea zonelor
   civile poate fi interzisă în conformitate cu dreptul umanitar
   internaţional. Dintre cei nouă răniţi în atacul israelian de la Dheira,
   cel puţin trei au fost spitalizaţi, dintre care unul pentru câteva zile.

   Seriile de producţie inscripţionate pe fragmentele de obuze găsite se
   potrivesc cu nomenclatura folosită de armata americană pentru a clasifica
   muniţiile produse pe plan intern şi arată că au fost fabricate în
   Louisiana şi Arkansas în 1989 şi 1992. Culoarea verde deschis şi alte
   marcaje - cum ar fi „WP” imprimat pe unul dintre fragmente - corespund
   cartuşelor cu fosfor alb, potrivit experţilor în armament, a scris The
   Washington Post.

   Muniţia fumigenă M825, trase de obuziere de 155 mm, are o utilizare
   legitimă pe câmpul de luptă, inclusiv pentru semnalizarea trupelor
   prietene, marcarea ţintelor şi producerea de fum alb care ascunde soldaţii
   de ochii forţelor inamice, însă nu este destinată utilizării ca arme
   incendiare.

  Israelul, acuzat și în trecut că a folosit fosfor alb împotriva civililor

   Israelul s-a mai confruntat anterior cu numeroase critici pentru că a tras
   cu proiectile cu fosfor alb asupra unor zone dens populate. Ar fi făcut-o
   în timpul ofensivei din Gaza de la sfârşitul anului 2008. Într-un raport
   din 2009, organizaţia Human Rights Watch a afirmat că muniţiile cu fosfor
   alb ale Israelului au ucis şi rănit civili şi au avariat structuri civile,
   inclusiv o şcoală, o piaţă, un depozit cu ajutoare umanitare şi un spital.
   HRW a afirmat că utilizarea de către Israel a armelor în cartierele
   aglomerate „a încălcat dreptul umanitar internaţional (legile războiului),
   care impune luarea tuturor precauţiilor posibile pentru a evita vătămarea
   civililor şi care interzice atacurile nediscriminatorii”.

   Ca răspuns, Israelul s-a angajat să limiteze utilizarea fosforului alb şi
   să depună mai multe eforturi pentru a proteja civilii în timpul
   conflictelor.

   În octombrie, Human Rights Watch a acuzat din nou forţele israeliene de
   utilizarea fosforului alb în Gaza şi Liban. Grupul pentru drepturile
   omului a declarat că a verificat o înregistrare video realizată la 10
   octombrie în Liban şi o altă înregistrare video realizată în Gaza la 11
   octombrie, despre care a afirmat că arată „multiple explozii aeriene de
   fosfor alb tras de artilerie deasupra portului oraşului Gaza şi a două
   localităţi rurale de-a lungul frontierei dintre Israel şi Liban”. Israelul
   a negat atunci afirmaţiile făcute de Human Rights Watch.

  Casa Albă, „îngrijorată”

   Statele Unite sunt îngrijorate de relatările conform cărora Israelul a
   folosit muniţie cu fosfor alb furnizată de SUA într-un atac din octombrie
   în sudul Libanului, a declarat luni purtătorul de cuvânt al Consiliului de
   Securitate Naţională al Casei Albe, John Kirby.

   „Am văzut rapoartele. Cu siguranţă suntem îngrijoraţi de acest lucru. Vom
   pune întrebări pentru a încerca să aflăm ceva mai mult”, a declarat Kirby
   reporterilor aflaţi la bordul Air Force One, a relatat Reuters.

   Kirby a precizat că fosforul alb are o „utilitate militară legitimă”
   pentru iluminare şi producerea de fum pentru a ascunde mişcările trupelor.
   „Evident, de fiecare dată când furnizăm articole precum fosforul alb unei
   alte armate o facem având toate aşteptările că va fi folosit în
   conformitate cu aceste scopuri legitime şi în conformitate cu legile
   conflictului armat”, a spus el.

   La rândul său, purtătorul de cuvânt al Departamentului de Stat al SUA,
   Matt Miller, a avut o declaraţie similată. El a exprimat luni îngrijorarea
   cu privire la informaţiile potrivit cărora Israelul ar fi folosit fosfor
   alb în sudul Libanului. „Evident, există o utilizare militară legitimă a
   fosforului alb, dar aceasta nu include folosirea acestuia asupra
   civililor”, a declarat oficialul în cadrul unui briefing de presă,
   potrivit CNN. Miller a declarat că SUA analizează această chestiune şi va
   cere „informaţii suplimentare”.

  Reacția Israelului

   Într-o declaraţie anterioară pentru CNN, Forţele de Apărare Israeliene
   (IDF) au spus că utilizează „doar arme şi muniţii legale”.

   La rândul său, ministrul israelian al apărării, Yoav Gallant, întrebat
   despre articolul potrivit căruia Israelul a folosit fosfor alb în Liban, a
   declarat: „IDF şi întreaga instituţie de securitate acţionează în
   conformitate cu dreptul internaţional. Aşa am acţionat şi aşa vom
   acţiona”.

   „IDF foloseşte doar armament legal. Principalele obuze fumigene folosite
   de IDF nu conţin fosfor alb. La fel ca multe armate occidentale, IDF
   dispune şi de obuze fumigene care conţin fosfor alb, care sunt legale în
   conformitate cu dreptul internaţional, iar alegerea de a le folosi este
   influenţată de considerente operaţionale şi de disponibilitatea în
   comparaţie cu alternativele”, precizează armata israeliană, potrivit The
   Times of Israel.

   „Aceste obuze sunt destinate pentru fumigene, şi nu pentru un atac sau o
   incendiere şi nu sunt definite din punct de vedere legal ca arme
   incendiare”, continuă IDF.

   Armata precizează că, în conformitate cu procedurile sale existente,
   obuzele cu fosfor alb nu trebuie folosite în zonele urbane, „cu excepţia
   anumitor cazuri excepţionale”.

   „Aceste restricţii sunt în conformitate cu dreptul internaţional şi sunt
   chiar mai stricte decât (acestea din urmă)”, a declarat IDF.

ONU se pregăteşte o rezoluţie privind încetarea focului

   ACTUALIZARE 08:37 Adunarea Generală a ONU urmează să voteze marţi o
   rezoluţie fără caracter obligatoriu prin care se cere „o încetare imediată
   a focului umanitară” în Gaza - un apel pe care Consiliul de Securitate,
   paralizat, nu a reuşit să îl facă până acum, transmite France24, potrivit
   News.ro.

   Foametea se agravează în rândul palestinienilor din fâşia Gaza asediată,
   au anunţat agenţiile umanitare, în timp ce Adunarea Generală a ONU se
   pregătea să voteze marţi o încetare imediată a focului umanitar în
   conflictul de două luni dintre Israel şi Hamas. Alte sute de civili au
   murit în atacul Israelului asupra Fâşiei Gaza de când SUA au respins
   vineri prin veto o rezoluţie a Consiliului de Securitate care cerea o
   încetare a focului.

Biden: „Opinia publică a întregii lumi se poate schimba peste noapte”

   ACTUALIZARE 08:05 Preşedintele american Joe Biden şi-a exprimat luni seară
   sprijinul de nezdruncinat pentru „siguranţa poporului evreu şi securitatea
   Israelului şi dreptul său la existenţă”, în urma atacurilor teroriste ale
   Hamas din 7 octombrie, relatează CNN, potrivit News.ro.

   Preşedintele a subliniat sprijinul său pentru Israel, recunoscând în
   acelaşi timp că există neînțelegeri pe anumite probleme între el şi
   premierul Benjamin Netanyahu, glumind că i-a spus odată liderului
   israelian: „Te iubesc, dar nu sunt de acord cu nimic din ceea ce ai de
   spus”. El a adăugat: „Este cam la fel şi astăzi”.

   Cu toate acestea, Biden a declarat, în remarcile care marchează a cincea
   noapte a sărbătorii evreieşti de Hanukkah, că Israelul se află într-o
   „situaţie dificilă”, în urma atacului Hamas şi a războiului care a urmat
   în Gaza.

   „Vom continua să acordăm asistenţă militară Israelului până când vor scăpa
   de Hamas, dar trebuie să fim atenţi - ei trebuie să fie atenţi”, a spus
   Biden.

   „Opinia publică a întregii lumi se poate schimba peste noapte, nu putem
   lăsa să se întâmple asta”.

   Preşedintele a salutat, de asemenea, munca depusă de administraţia sa
   pentru a asigura eliberarea ostaticilor încă reţinuţi în Gaza şi livrarea
   de ajutor umanitar în regiune.

   „Lucrăm fără încetare pentru întoarcerea în siguranţă a ostaticilor. Eu
   personal am petrecut nenumărate ore - şi vorbesc serios, probabil până la
   20 de ore cu qatarezii şi egiptenii, cu israelienii - pentru a asigura
   eliberarea ostaticilor, pentru a face să intre camioanele, pentru a face
   să curgă ajutorul umanitar, pentru a-i convinge să deschidă poarta, pentru
   a avea [preşedintele egiptean Abdel Fattah] El-Sisi - să se asigure că a
   deschis poarta de intrare în Egipt”, a declarat Biden.

   „Şi există o întreagă gamă de lucruri care se întâmplă acum şi care sunt
   cu adevărat foarte, foarte dificile. Am scos mai mult de 100 de ostatici
   şi nu ne vom opri până când nu îi vom aduce pe fiecare dintre ei acasă”, a
   spus el.

Cronologia evenimentelor de luni, 11 decembrie 2023

Șeful diplomației europene avertizează că situaţia din Gaza este „apocaliptică”

   ACTUALIZARE 23:15 Situaţia din Gaza este „apocaliptică” pentru populaţia
   civilă, a avertizat luni şeful diplomaţiei europene Josep Borrell,
   apreciind că nivelul de distrugere în teritoriul palestinian este superior
   celui din Germania în timpul celui de-al Doilea Război Mondial, relatează
   AFP, citată de Agerpres.

   „Din păcate, nivelul de distrugere al clădirilor din Gaza este mai mult
   sau mai puţin, chiar mai mare decât distrugerile suferite de oraşele
   germane în timpul celui de-al Doilea Război Mondial”, a afirmat Borrell,
   la încheierea unei reuniuni a miniştrilor de Externe ai UE la Bruxelles.

   Oficialul spaniol a prezentat presei o imagine „catastrofală„ a situaţiei
   din Gaza, afirmând că nivelul suferinţei umane constituie o „provocare
   fără precedent”.

   Şefii diplomaţiei UE au discutat luni despre sancţiuni suplimentare
   împotriva Hamas, pe baza unei propuneri făcute de Franţa, Italia şi
   Germania.

   „Nu au fost obiecţii”, a spus Josep Borrell, adăugând că va face o
   propunere în acest sens Celor 27.

   El a indicat că au fost discutate posibile sancţiuni împotriva
   extremiştilor israelieni din Cisiordania.

   „Nu a existat unanimitate”, a precizat el, adăugând că va face totuşi o
   propunere statelor membre.

   Ţările UE au cerut, la rândul lor, un armistiţiu de durată în conflictul
   din Gaza.

Palestinieni din Cisiordania şi Ierusalimul de Est, în grevă de solidaritate cu
Fâşia Gaza

   ACTUALIZARE 20:10 - Magazinele şi şcolile au rămas închise luni în
   Cisiordania şi Ierusalimul de Est pentru a protesta contra operaţiunilor
   armatei israeliene în Fâşia Gaza, transmite AFP, citată de Agerpres.

   La apelul sindicatelor, numeroşi palestinieni au intrat în grevă şi au
   participat la adunări în mai multe oraşe din Cisiordania.

   „Greva de astăzi nu este doar în semn de solidaritate cu Gaza, ci şi
   contra SUA, care şi-au utilizat veto-ul în Consiliul de Securitate al ONU
   împotriva unei încetări a focului”, a declarat Issam Abu Bakar, membru al
   Fatah, partidul preşedintelui Mahmoud Abbas.

   La Ramallah, sediul Autorităţii Palestiniene, manifestanţii au desfăşurat
   un banner cu o listă de nume ale victimelor din Gaza.

   Greve au avut loc şi la Nablus, în nordul Cisiordaniei, şi la Hebron
   (sud).

   În Ierusalimul de Est, unde trăiesc aproximativ 300.000 de palestinieni,
   numeroase magazine au rămas închise luni.

   Apelului la grevă i s-a dat curs şi în cartierul Esenyurt, din vestul
   Istanbulului, unde numeroase întreprinderi le aparţin palestinienilor.

   Atacul terorist brutal efectuat de comandouri ale mişcării islamiste
   palestiniene Hamas pe 7 octombrie s-a soldat cu moartea a aproximativ
   1.200 de persoane în sudul Israelului, în majoritate civili, şi răpirea
   altor circa 240 care au fost duse în Fâşia Gaza. O parte dintre aceşti
   ostatici au fost eliberaţi în schimbul punerii în libertate a unor
   deţinuţi palestinieni din închisori israeliene.

   Potrivit Ministerului Sănătăţii din Fâşia Gaza, riposta armatei israeliene
   asupra poziţiilor teroriştilor Hamas din Gaza a condus la moartea a peste
   18.200 de oameni şi rănirea altor cel puţin 40.000. 

Patru ţări membre ale UE cer un armistiţiu de durată mai mare în Gaza

   ACTUALIZARE 17:50 Patru state din Uniunea Europeană au cerut luni, cu
   ocazia unei reuniuni ministeriale la Bruxelles, un armistiţiu de durată
   mai mare în Fâşia Gaza, atacată de Israel după raidurile Hamas din 7
   octombrie pe teritoriul israelian, transmite AFP, citată de Agerpres.

   Într-o scrisoare adresată preşedintelui Consiliului European, Charles
   Michel, lideri din Irlanda, Spania, Malta şi Belgia afirmă că "trebuie să
   cerem imediat tuturor părţilor să declare un armistiţiu umanitar durabil,
   care să poată duce la încheierea ostilităţilor".

   Demersul are scopul de „a pune capăt carnagiului, masacrării civililor
   nevinovaţi”, a explicat la sosirea la Bruxelles ministrul de externe
   irlandez, Micheal Martin.

   Cele patru ţări semnatare cer ca UE să adopte o poziţie fermă în această
   chestiune la summitul de joi şi vineri al Uniunii.

   Într-o altă scrisoare, trimisă de Franţa, Italia şi Germania Înaltului
   Reprezentant al UE pentru Afaceri Externe şi Politica de Securitate, Josep
   Borrell, au cerut noi sancţiuni împotriva Hamas, organizaţie islamistă
   considerată oficial teroristă de Uniune, Statele Unite şi Israel. Şefa
   diplomaţiei franceze, Catherine Colonna, a precizat că astfel de sancţiuni
   au fost deja instituite, dar „trebuie să mergem mai departe şi să permitem
   identificări individuale suplimentare”.

   Luni, la Bruxelles, mai mulţi miniştri europeni şi-au exprimat
   îngrijorarea şi faţă de situaţia din Cisiordania, unde extremiştii
   israelieni au ucis zeci de palestinieni. Martin a afirmat că „nivelul de
   violenţă la care au recurs coloniştii (evrei) în Cisiordania creează
   riscul unei noi explozii”, iar omoloaga sa belgiană, Hadja Lahbib, a
   anunţat că va pleda „pentru identificarea şi interzicerea accesului
   coloniştilor violenţi în întreg spaţiul Schengen”, în timp ce Colonna a
   declarat că Franţa ia în considerare adoptarea unor măsuri la nivel
   naţional.

Germania adoptă o atitudine mai critică faţă de Israel

   ACTUALIZARE 17:45 Germania se aşteaptă ca Israelul să-şi adapteze
   strategia militară pentru a preveni mai mult suferinţele în rândul
   civililor palestinieni, a declarat luni ministrul de Externe german,
   Annalena Baerbock, în ceea ce marchează o schimbare a Berlinului către o
   poziţie mai critică faţă de aliatul său, transmite Reuters.

   Germania a susţinut constant dreptul Israelului de a se apăra după atacul
   terorist comis de mişcarea islamistă palestiniană Hamas pe 7 octombrie.

   Guvernul de la Berlin a subliniat constant necesitatea ca Israelul să
   respecte dreptul internaţional în răspunsul său la atacurile Hamas, dar în
   general a evitat să critice deschis acţiunile armatei israeliene în
   teritoriile palestiniene.

   Acest lucru s-a schimbat săptămâna trecută.

   „Ne aşteptăm ca Israelul să permită mai mult ajutor umanitar, în special
   în nord, pentru a asigura că acţiunile armatei sale sunt mai ţintite şi
   cauzează mai puţine victime civile”, a afirmat şefa diplomaţiei germane
   într-o conferinţă de presă la Dubai, unde a participat la summitul
   internaţional COP28.

   Majoritatea celor 2,3 milioane de locuitori din Fâşia Gaza şi-au părăsit
   locuinţele.

   „Chestiunea modului în care Israelul duce această bătălie este esenţială
   pentru perspectiva unei soluţii politice”, a insistat Baerbock.

   Săptămâna trecută, Ministerul de Externe german a salutat impunerea de
   sancţiuni americane contra unui număr de colonişti evrei ca urmare a unor
   atacuri asupra palestinienilor din Cisiordania şi i-a cerut Uniunii
   Europene să ia în calcul sancţiuni similare.

   Atacul terorist brutal efectuat de comandouri ale Hamas pe 7 octombrie s-a
   soldat cu moartea a aproximativ 1.200 de persoane în sudul Israelului şi
   răpirea altor circa 240 care au fost duse în Fâşia Gaza. O parte din
   aceşti ostatici au fost eliberaţi în schimbul punerii în libertate a unor
   deţinuţi palestinieni din închisori israeliene.

   Riposta armatei israeliene asupra poziţiilor teroriştilor Hamas din Gaza a
   condus la moartea a aproape 18.000 de oameni şi rănirea altor cel puţin
   40.000, conform datelor furnizate de autorităţile din enclava
   palestiniană.

Danemarca îşi reia ajutorul pentru dezvoltare acordat palestinienilor

   ACTUALIZARE 17:40 Danemarca a anunţat luni că îşi reia ajutorul pentru
   dezvoltare acordat palestinienilor, care a fost suspendat imediat după
   atacul lansat de aripa armată a Hamas pe 7 octombrie pe teritoriul
   israelian dinspre Fâşia Gaza, transmite AFP, citată de Agerpres.

   „Sunt încântată să anunţ că Danemarca îşi reia ajutorul pentru dezvoltare
   acordat Palestinei”, a scris premierul Mette Frederiksen într-un comunicat
   obţinut de AFP.

   Pe 10 octombrie, Copenhaga a lansat o analiză pentru „a se asigura că
   fondurile daneze nu sunt utilizate în mod abuziv, inclusiv pentru a
   sprijini indirect organizaţii teroriste care atacă Israelul”.

   „Ajutorul poate fi reluat, deoarece Ministerul danez de Externe nu a găsit
   niciun semn de abuz sau de sprijin pentru Hamas sau alte organizaţii
   teroriste prin fonduri daneze”, a spus şefa guvernului.

   Pentru 2023, Danemarca a planificat un ajutor pentru teritoriile
   palestiniene de 235,5 milioane de coroane (31,6 milioane de euro), din
   care 72 de milioane nu au fost încă distribuite.

   „Plăţile vor începe acum”, a spus Frederiksen, menţionând că un ajutor
   umanitar extraordinar de 125 de milioane de coroane (16,7 milioane de
   euro) a fost trimis începând cu 7 octombrie.

   „Din cauza luptelor grele din Gaza, unele dintre activităţile planificate
   în Programul de Asistenţă pentru Palestina vor fi ajustate”, a adăugat
   Ministerul Afacerilor Externe într-un comunicat, subliniind importanţa
   furnizării de „sprijin suplimentar Cisiordaniei”.

   Pe 7 octombrie, comandouri ale Hamas s-au infiltrat în sudul Israelului
   dinspre Fâşia Gaza, comiţând un atac sângeros asupra civililor.

   Potrivit Israelului, 1.200 de persoane, majoritatea civili, au fost ucise
   în atac, în care aproximativ 240 de persoane au fost răpite şi duse în
   micul teritoriu palestinian. În total, 137 de persoane sunt încă ţinute
   ostatice, după ce un armistiţiu de la sfârşitul lunii noiembrie a dus la
   unele eliberări în schimbul unor prizonieri palestinieni ţinuţi închişi de
   Israel.

   Ca represalii, Israelul a promis să „anihileze” Hamas, iar armata sa
   efectuează bombardamente devastatoare asupra teritoriului palestinian
   asediat al Gazei.

   Ministerul Sănătăţii din Hamas a raportat duminică aproape 18.000 de morţi
   în bombardamentele israeliene, majoritatea femei şi tineri sub vârsta de
   18 ani, şi zeci de mii de răniţi. Mulţi oameni se află sub dărâmături,
   potrivit surselor Hamas.

Peste 100 de soldați israelieni au fost uciși în Gaza

   ACTUALIZARE 15:45 Peste 100 de soldați israelieni au fost uciși în Gaza,
   precizează armata isrealiană, potrivit BBC. Trei dintre cei patru anunțați
   morți în această dimineață au fost uciși în luptele din sudul Gazei, în
   timp ce al patrulea a murit într-un accident de mașină. 

   IDF au publicat numele a 430 de militari uciși de la atacurile Hamas din 7
   octombrie.

   Dintre aceștia, 101 au fost uciși de când IDF și-a început asaltul
   terestru extins asupra Fâșiei Gaza la 27 octombrie, care a continuat de
   atunci - cu excepția unei încetări a focului de șapte zile care s-a
   încheiat la 1 decembrie.

Mai mulţi ambasadori la ONU vizitează punctul de trecere a frontierei Rafah

   ACTUALIZARE 15:30 Mai mulţi ambasadori la ONU au ajuns luni în Egipt
   pentru a vizita punctul de trecere a frontierei de la Rafah, singurul prin
   care se poate ieşi din Fâşia Gaza, transmite AFP.

   La vizita neoficială de o zi, organizată de Emiratele Arabe Unite (EAU) şi
   Egipt, participă circa zece diplomaţi, inclusiv din Rusia sau Regatul
   Unit, însă Statele Unite şi Franţa, de asemenea membre ale Consiliului de
   Securitate al ONU, nu şi-au trimis niciun reprezentant.

   Criza umanitară din Gaza este tot mai gravă, remarcă AFP. Teritoriul
   controlat de gruparea islamistă Hamas este bombardat intens de Israel,
   care duce şi o ofensivă terestră; secretarul general al ONU, Antonio
   Guterres, a numit regiunea palestiniană respectivă "cimitir de copii".

   Un oficial din Ministerul de Externe egiptean a afirmat la şedinţa de
   informare pentru ambasadori înainte de a ajunge la Rafah că "nimic nu
   justifică să închidem ochii în faşa durerii şi a suferinţelor provocate
   poporului palestinian din Gaza".

   Lana Nussibeh, reprezentanta EAU la Consiliul de Securitate, a declarat că
   diplomaţii statelor membre ale acestui for participă la acţiune "în
   calitate personală". Ea a precizat că scopul este de a-i ajuta să
   înţeleagă "nu doar suferinţa şi distrugerile trăite de locuitorii din
   Gaza, ci şi speranţa şi forţa acestora".

   Ofensiva israeliană în Gaza, soldată potrivit autorităţilor palestiniene
   cu aproape 18.000 de morţi, a urmat atacului din 7 octombrie al Hamas pe
   teritoriul palestinian, unde teroriştii au ucis circa 1.200 de oameni,
   majoritatea civili, şi au luat aproximativ 240 de ostatici.

Armata israeliană: Distribuirea de fotografii cu prizonierii Hamas dezbrăcați
„nu servește la nimic”

   ACTUALIZARE 13:30 Israelul a declarat, duminică, că doreşte să prevină
   distribuirea în continuare de fotografii cu prizonieri palestinieni în
   Fâşia Gaza dezbrăcaţi până la lenjerie intimă, în unele cazuri legaţi la
   ochi şi unul de altul, în urma indignării provocate de circulaţia acestor
   imagini pe social media, relatează luni agenţia DPA.

   Ziarul Times of Israel a relatat că consilierul pentru securitate
   naţională Tzachi Hanegbi a spus că suspecţii trebuie percheziţionaţi
   pentru a se asigura că nu poartă arme sau explozibili. Cu toate acestea,
   Hanegbi a declarat canalului televiziunii publice Kan că răspândirea de
   imagini online cu aceştia "nu serveşte la nimic".

   El a spus că nu va mai avea loc o altă distribuire de astfel de imagini.
   Fotografiile au ridicat îngrijorări cu privire la procedurile de arestare
   ale Israelului în Fâşia Gaza şi întrebări asupra posibilelor încălcări ale
   drepturilor sau tratamente degradante, a scris Times of Israel.

   Potrivit ziarului israelian, purtătorul de cuvânt al Forţelor de Apărare
   ale Israelului (IDF), Daniel Hagari, a spus că fotografiile umilitoare nu
   au fost distribuite de biroul său şi că trupele ar urma să schimbe
   procedura de arestare în cazuri în care aceasta nu a fost urmată în mod
   corespunzător.

   Citând reprezentanţi nenumiţi ai forţelor de securitate, ziarul Haaretz a
   relatat la rândul său că, din câteva sute de palestinieni reţinuţi până
   acum, doar în jur de 10-15% aparţineau mişcării militante palestiniene
   Hamas sau unor organizaţii afiliate acesteia.

   Armata israeliană a subliniat că arestările au fost făcute în conformitate
   cu dreptul internaţional şi că numai cei suspectaţi de terorism au fost
   reţinuţi.

   Potrivit canalului de ştiri pan-arab Al Jazeera cu sediul la Doha în
   Qatar, Israelul "a pus în scenă un videoclip ce pretinde să arate predarea
   soldaţilor Hamas".

   Înregistrările de pe reţelele sociale arată câteva zeci de bărbaţi
   dezbrăcaţi până la lenjeria intimă. Potrivit presei israeliene, ei sunt
   luptători Hamas arestaţi în tabăra de refugiaţi Jabalia.

   Potrivit Al Jazeera duminică, o privire mai atentă la acest videoclip
   dezvăluie că "a fost pus în scenă". "Nu are sens ca soldaţii israelieni,
   când descoperă un luptător înarmat, să aştepte (ca acesta) să se dezbrace
   şi să-i alinieze pe toţi, să se pregătească să filmeze şi apoi să ordone
   printr-un difuzor acelei persoane să-i predea arma".

   Potrivit acestei surse, armata israeliană a luat cu forţa bărbaţii şi
   băieţii palestinieni după ce i-a separat de familiile lor în şcoli
   administrate de Naţiunile Unite, care servesc drept adăposturi pentru
   strămutaţii din nordul Gazei. Unii dintre bărbaţi au fost identificaţi ca
   lucrători ONU, angajaţi umanitari şi cel puţin un jurnalist. "Bărbatul
   care a fost pus să ţină pistolul se crede că este un comerciant", adaugă
   canalul pan-arab.

Lider Hamas eliminat în Shejaiya

   ACTUALIZARE 09:23 Armata israeliană anunță eliminarea unui lider Hamas din
   Shejaiya, în Gaza. 

   Emad Karika preluase conducerea aripii Hamas din Shejaiya după uciderea de
   către forțele IDF a predecesorului său. Eliminarea sa a avut loc printr-o
   lovitură aeriană, după ce serviciile de informații israeliene au aflat
   unde se adăpostește.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Confruntări pe străzile din Jabalia

   ACTUALIZARE 08:11 IDF a postat pe rețelele sociale imagini din timpul
   luptelor de stradă din Jabalia, în Gaza, în urma cărora mai mulți
   luptători Hamas au fost eliminați.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Cronologia evenimentelor de duminică, 10 decembrie 2023

IDF: 22.000 de ținte Hamas atacate în Gaza

   ACTUALIZARE 19:33 Forțele aeriene israeliene au atacat peste 3.500 de
   ținte din Fâșia Gaza de la reluarea ostilităților, se arată într-un
   comunicat IDF remis duminică. Unele dintre ținte au fost identificate cu
   ajutorul trupelor de la sol.  

   În total, de la începutul luptelor împotriva organizației Hamas, forțele
   IDF au atacat peste 22.000 de ținte în Fâșia Gaza.

   În prezent, trupele israeliene luptă în mai mulote orașe în Fâșia Gaza,
   „împotriva mai multor bastioane teroriste”: în Jabalia, Shahja'iya, Beit
   Hanoun și Khan Yunis.

   Biroul de comunicare al IDF a postat pe rețelele sociale mai multe clipuri
   cu secvențe din timpul confruntărilor cu teroriștii Hamas.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Hamas afirmă că niciun ostatic nu va ieşi viu din Gaza fără negocieri

   ACTUALIZARE 18:38 Hamas a avertizat că niciun ostatic luat în 7 octombrie
   în sudul Israelului şi ţinut în Fâşia Gaza nu va ieşi „viu” fără negocieri
   şi fără „a se răspunde la cererile” mişcării islamiste palestiniene,
   transmite duminică AFP.

   „Nici inamicul fascist şi conducerea sa arogantă, nici susţinătorii lor nu
   îşi vor putea recupera prizonierii în viaţă fără un schimb şi o negociere
   şi fără a răspunde la cererile rezistenţei”, a declarat purtătorul de
   cuvânt al braţului armat al mişcării palestiniene Hamas, Abu Obeida.

   Atacul terorist brutal efectuat de comandouri ale Hamas pe 7 octombrie s-a
   soldat cu moartea a aproximativ 1.200 de persoane în sudul Israelului şi
   răpirea altor circa 240 care au fost duse în Fâşia Gaza.

   Riposta armatei israeliene asupra poziţiilor teroriştilor Hamas din Gaza a
   condus la moartea a peste 16.000 de oameni şi rănirea altor cel puţin
   40.000, conform datelor furnizate de autorităţile din enclava
   palestiniană.

OMS solicită într-o rezoluţie un ajutor umanitar imediat pentru Gaza

   ACTUALIZARE 16:56 Consiliul executiv al Organizaţiei Mondiale a Sănătăţii
   (OMS) a adoptat duminică prin consens o rezoluţie ce solicită un ajutor
   umanitar imediat pentru Gaza, transmite AFP.

   În contextul în care Consiliul de Securitate al ONU a eşuat în încercarea
   de a cere o încetare a focului între Israel şi Hamas ca urmare a veto-ului
   exprimat de SUA, cele 34 de ţări membre ale Consiliului executiv al OMS
   cer „trecerea imediată, durabilă şi fără obstacole a ajutorului imanitar”
   în Fâşia Gaza.

   Rezoluţia, propusă de Afganistan, Maroc, Qatar şi Yemen, solicită
   eliberarea de autorizaţii de ieşire pentru pacienţi, furnizarea de
   medicamente şi material medical pentru civili şi accesul la îngrijire
   medicală pentru orice persoană lipsită de libertate.

   Documentul exprimă „îngrijorarea gravă” faţă de situaţia umanitară actuală
   şi face un apel la protejarea tuturor civililor.

   Reprezentantul SUA a declarat că Washingtonul acceptă să nu se opună
   consensului asupra textului, dar a precizat că are „importante rezerve”,
   afirmând că regretă lipsa de echilibru din rezoluţie.

   Pentru Canada, textul este o „rezoluţie de compromis” ce ar fi putut de
   asemenea denunţa rolul Hamas în actualul conflict, luarea de ostatici şi
   „utilizarea de scuturi umane”.

   Atacul terorist brutal efectuat de comandouri ale Hamas pe 7 octombrie s-a
   soldat cu moartea a aproximativ 1.200 de persoane în sudul Israelului şi
   răpirea altor circa 240 care au fost duse în Fâşia Gaza.

   Riposta armatei israeliene asupra poziţiilor teroriştilor Hamas din Gaza a
   condus la moartea a peste 16.000 de oameni şi rănirea altor cel puţin
   40.000, conform datelor furnizate de autorităţile din enclava
   palestiniană.

Tancurile israeliene au ajuns în centrul oraşului Khan Younis

   ACTUALIZARE 14:43 Tancurile israeliene şi-au făcut drum duminică spre
   centrul oraşului Khan Younis, într-un nou impuls major în inima celui mai
   important oraş din sudul Fâşiei Gaza, transmite Reuters, potrivit News.ro.

   Locuitorii au spus că tancurile au ajuns pe drumul principal nord-sud prin
   mijlocul Khan Younis, după o luptă intensă în timpul nopţii, care a
   încetinit înaintarea israeliană dinspre est.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Avioane de război au atacat în zona de la vest de asalt. Aerul bubuia cu
   zgomotul constant al exploziilor şi coloane groase de fum alb s-au ridicat
   deasupra oraşului, care adăposteşte sute de mii de civili care au fugit
   din alte părţi ale enclavei.

   Dimineaţa devreme, lângă o secţie de poliţie din centrul oraşului, s-a
   auzit zgomotul constant al focurilor de mitralieră.

   Străzile de acolo erau pustii, în afară de o bătrână şi o fată călare pe
   un cărucior cu măgari.

   „A fost una dintre cele mai îngrozitoare nopţi, rezistenţa a fost foarte
   puternică, am auzit împuşcături şi explozii care nu s-au oprit ore
   întregi”, a declarat pentru Reuters un tată a patru copii strămutat din
   oraşul Gaza şi adăpostit în Khan Younis. El a refuzat să fie identificat
   de teama represaliilor.

   „În Khan Younis, tancurile au ajuns pe strada Jamal Abdel-Nasser, care se
   află în centrul oraşului. Lunetistii au luat poziţii pe clădirile din
   zonă”, a spus el.

Administraţia Biden a aprobat vânzarea a 14.000 de obuze de tanc către Israel

   ACTUALIZARE 12:47 Administraţia Biden s-a folosit o autoritate de urgenţă
   pentru a permite vânzarea a aproximativ 14.000 de obuze de tanc către
   Israel fără o revizuire de către Congres, a declarat Pentagonul, transmite
   Reuters.

   Departamentul de Stat a folosit vineri o declaraţie de urgenţă a Legii
   privind controlul exporturilor de arme pentru cartuşele de tanc în valoare
   de 106,5 milioane de dolari pentru livrare imediată în Israel, a declarat
   Pentagonul sâmbătă, într-un comunicat.

   Obuzele fac parte dintr-o vânzare mai mare, pentru care administraţia
   Biden cere aprobarea Congresului SUA.

   Pachetul mai mare valorează mai mult de 500 de milioane de dolari şi
   include 45.000 de obuze pentru tancurile israeliene Merkava, desfăşurate
   în mod regulat în ofensiva sa din Gaza, care a ucis mii de civili.

   Pe măsură ce războiul s-a intensificat, s-a urmîrit cu o atenţie mai mare
   cum şi unde exact sunt folosite armele americane, chiar dacă oficialii
   americani spun că nu există planuri de a pune condiţii pentru ajutorul
   militar pentru Israel sau de a lua în considerare reţinerea unuia dintre
   ele.

   Susţinătorii drepturilor şi-au exprimat îngrijorarea cu privire la
   vânzare, spunând că aceasta nu se aliniază cu efortul Washingtonului de a
   presa Israelul să minimizeze victimele civile.

   Un oficial al Departamentului de Stat a declarat sâmbătă că Washingtonul
   continuă să spună clar guvernului israelian că trebuie să respecte dreptul
   internaţional umanitar şi să ia toate măsurile fezabile pentru a evita
   rănirea civililor.

   Vânzarea propusă transmite angajamentul SUA faţă de securitatea Israelului
   şi va consolida capacităţile defensive ale Israelului, a spus oficialul.

   Secretarul de stat al SUA Antony Blinken a determinat şi a oferit o
   justificare detaliată Congresului că obuzele de tanc trebuie furnizate
   imediat Israelului în interesul securităţii naţionale ale Statelor Unite,
   potrivit declaraţiei Pentagonului.

   Vânzarea va fi din inventarul armatei americane şi va consta din cartuşe
   de tanc M830A1 cu explozivi mari cu tracer (MPAT) de 120 mm şi echipamente
   aferente.

   „Israelul va folosi capacitatea sporită ca un factor de descurajare la
   ameninţările regionale şi pentru a-şi consolida apărarea patriei”, a spus
   Pentagonul, adăugând că nu va exista niciun impact negativ asupra
   pregătirii apărării SUA ca urmare a vânzării.

   Tancurile israeliene Merkava, care folosesc obuze de 120 mm, sunt, de
   asemenea, legate de incidente care au implicat moartea jurnaliştilor.

   Joi, o investigaţie Reuters a dezvăluit că un echipaj de tancuri
   israeliene l-a ucis pe jurnalistul Reuters Issam Abdallah şi a rănit şase
   reporteri trăgând două obuze în succesiune rapidă din Israel, în timp ce
   jurnaliştii filmau bombardamente transfrontaliere.

O navă de război franceză aflată în Marea Roşie a doborât drone lansate de pe
coasta Yemenului

   ACTUALIZARE 10:26 O navă de război franceză care operează în Marea Roşie a
   doborât două drone care au fost lansate pe ea de pe coasta Yemenului, a
   anunţat duminică Ministerul Apărării, transmite Reuters.

   Fregata multifuncţională Languedoc a interceptat şi distrus o primă dronă
   sîmbătă, în jurul orei 21:30, ora locală franceză, iar o a doua în jurul
   orei 23:30, la 110 km de coasta Yemenului, în jurul Al Hudaydah.

   Mişcarea Houthi din Yemen a anunţat sâmbătă că va viza toate navele care
   se îndreaptă spre Israel, indiferent de naţionalitatea lor, şi a avertizat
   toate companiile maritime internaţionale să nu aibă de-a face cu porturile
   israeliene.

   Houthii, aliniaţi cu Iranul, au atacat şi confiscat mai multe nave legate
   de Israel, în Marea Roşie şi strâmtoarea ei Bab al-Mandab, o cale maritimă
   prin care este transportat o mare parte din petrolul lumii.

Şeful ONU spune că nu va renunţa să facă apel pentru încetarea focului în Gaza

   ACTUALIZARE 09:32 Secretarul general al Naţiunilor Unite, Antonio
   Guterres, a declarat duminică că nu va renunţa la apelul pentru o încetare
   a focului în Gaza, din motive umanitare, el adăugând că războiul a
   subminat credibilitatea şi autoritatea Consiliului de Securitate,
   transmite Reuters.

   Guterres a vorbit la conferinţa Forumului de la Doha, în vreme ce
   Washingtonul a respins vineri, prin veto, o cerere a Consiliului de
   Securitate al ONU pentru o încetare a focului imediată, umanitară, în
   războiul dintre Israel şi grupul militant palestinian Hamas.

   „Am cerut Consiliului de Securitate să facă presiuni pentru a preveni o
   catastrofă umanitară şi mi-am reiterat apelul pentru declararea unui
   încetări a focului din motive umanitare”. Din păcate, Consiliul de
   Securitate nu a reuşit să o facă, dar asta nu o face mai puţin necesară, a
   spus Guterres.

   „Nu voi renunţa”, a adăugat Guterres.

   Prim-ministrul din Qatar, şeicul Mohammed bin Abdulrahman Al Thani, a
   declarat în cadrul întrunirii că Doha va continua să facă presiuni asupra
   Israelului şi Hamas pentru un armistiţiu, în ciuda şanselor ”limitate”.

   Qatarul, unde îşi au sediul mai mulţi lideri politici ai Hamas, a condus
   negocierile dintre grup şi Israel.

Armata israeliană le cere locuitorilor din Khan Younis evacuarea într-o zonă cu
puţine facilităţi, pe coastă

   ACTUALIZARE 07:50 Armata israeliană le-a cerut locuitorilor din cea mai
   mare parte a oraşului Khan Younis, al doilea ca mărime din Fâşia Gaza, să
   se evacueze în zona Al-Muwasi, o fâşie de pământ cu puţine facilităţi, pe
   coastă, precum şi la anumite adrese, indicate pe o hartă interactivă a
   Forţelor de Apărare Israeliene, scrie CNN, potrivit News.ro.

   „Solicitarea generală pentru locuitori este să se mute în zona Al-Muwasi,
   precum şi la adresele actualizate pe harta interactivă a IDF publicată
   săptămâna trecută”, a anunțat IDF, potrivit sursei citate.

   Armata a răspuns astfel la o întrebare a CNN despre locul unde ar trebui
   să meargă oamenii.

   Anterior, IDF a emis ceea ce a numit „un apel urgent” la civili pentru a
   părăsi mare parte din oraşul Khan Younis şi din împrejurimi, unde au loc
   lupte aprige.

   Într-o postare pe reţeaua X, purtătorul de cuvânt al IDF pentru presa
   arabă, Avichay Adraee, le-a cerut locuitorilor „cartierelor Al-Katiba, Al
   Mahatta şi din centrul oraşului din guvernoratul Khan Younis” să evacueze
   zona.

   Adraee a specificat cinci clădiri (47, 55, 104 – 106) pe harta publicată
   de IDF.

   „Vă cerem să plecaţi urgent de unde sunteţi şi să mergeţi spre adăposturi
   cunoscute, la vest de Khan Younis”, a spus el.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Nu este clar câţi oameni cunosc aceste instrucţiuni, dată fiind lipsa
   reţelelor de comunicare şi a internetului, în mare parte din gaza. De
   asemenea, nu se ştie la ce adăposturi se referă Adraee. CNN a cerut
   clarificări suplimentare din partea IDF.

   Al-Muwasi este o fâşie de circa 20 de kilometri pătraţi, pe coastă.

   Luna trecută, într-o declaraţie a agenţiilor Naţiunilor Unite şi a
   organizaţiilor umanitare precum Care International, Mercy Corps şi
   Organizaţia Mondială a Sănătăţii, se arăta că zona nu poate fi una sigură
   până când toate părţile nu se angajează să nu lupte acolo.

   Al-Muwasi este în principal teren deschis, dar cunoaşte deja un aflux al
   populaţiei care încearcă să scape de lupte.

Lupte violente în Jabalia

   Și în orașul Jabalia, în nordul Fâșiei Gaza, au avut loc confruntări
   violente, după ce trupele israeliene au primit informații că în zonă se
   află celule teroriste.

   Imaginile publicate arată luptele din oraș, dar și arme, printre care și
   lansatoare de grenade, găsite asupra luptătorilor Hamas.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Cronologia evenimentelor de sâmbătă, 9 decembrie 2023

Netanyahu: Războiul just al Israelului pentru eliminarea Hamas va continua

   ACTUALIZARE 22:00 „Războiul just” al Israelului în Fâşia Gaza „pentru a
   elimina” Hamas va continua, a declarat sâmbătă seara premierul israelian,
   Benjamin Netanyahu, salutând „poziţia adecvată adoptată de Statele Unite
   în Consiliul de Securitate al ONU”, transmite France Presse.

   „Celelalte ţări trebuie să înţeleagă că nu poţi, pe de o parte, să susţii
   eliminarea Hamas şi, pe de altă parte, să ceri încetarea războiului, ceea
   ce ar împiedica eliminarea Hamas”, a spus el, la o zi după ce SUA au opus
   veto la o rezoluţie ONU care cerea „încetarea imediată a focului umanitar”
   în Fâşia Gaza. „Aşadar, Israelul îşi va continua războiul său just pentru
   a elimina Hamas”, a adăugat el.

ONU avertizează despre „suprapopularea extremă” în Rafah, singura zonă din Gaza
fără lupte

   ACTUALIZARE 17:40 Zona Rafah, în extremitatea sudică a Fâşiei Gaza şi
   aproape de graniţa cu Egiptul, primeşte zeci de mii de persoane strămutate
   din Khan Younis şi din alte zone mai la nord de la încheierea unui
   armistiţiu dintre Israel şi gruparea palestiniană islamistă Hamas şi
   suferă din cauza nivelurilor tot mai mari de supraaglomerare, a avertizat
   sâmbătă Organizaţia Naţiunilor Unite în raportul său zilnic despre
   conflictul din enclava palestiniană, transmite EFE.

   Multe dintre persoanele strămutate stau în corturi de campanie şi alte
   spaţii de cazare improvizate în campusul Universităţii Al Quds şi într-o
   clădire în construcţie a viitorului Spital Qatarez, se arată în raportul
   Biroului Naţiunilor Unite pentru Coordonarea Afacerilor Umanitare.

   În aceste condiţii, mii de oameni trebuie să stea la coadă ore în şir
   pentru a primi ajutor umanitar sub formă de alimente, apă şi alte bunuri
   de bază, în timp ce mai la nord de Rafah, distribuţia acestei asistenţe
   s-a oprit practic din cauza ostilităţilor şi a restricţiilor de
   circulaţie.

   Documentul subliniază că mulţi dintre cele 1,9 milioane de persoane
   strămutate au fost nevoite să-şi schimbe locul în care erau cazaţi de două
   sau trei ori din octombrie, deoarece luptele s-au extins de la nord la
   sud.

   Raportul denunţă, de asemenea, primele atacuri asupra unităţilor sanitare
   din Khan Younis, acum centrul luptei, aşa cum s-a întâmplat în urmă cu
   câteva săptămâni cu spitalele din oraşul Gaza şi alte oraşe din jumătatea
   de nord a Fâşiei, pe fondul acuzaţiilor din partea Israelului că au fost
   folosite ca refugiu de către Hamas.

Erdogan cere reformarea Consiliului de Securitate al ONU, care a devenit „un
Consiliu de protecţie a Israelului”

   ACTUALIZARE 16:25 Preşedintele Turciei, Recep Tayyip Erdogan, a denunţat
   sâmbătă Consiliul de Securitate al Naţiunilor Unite, despre care a spus că
   a devenit „Consiliul de protecţie a Israelulu”, a doua zi după vetoul
   american asupra unei rezoluţii în care se cerea încetarea focului în Gaza,
   transmite AFP.

   Erdogan a ironizat SUA care susține cu bani și arme Israelul și a spus că
   „lumea este mai mare decât cinci”, făcând referire la faptul că instituția
   ONU are cinci membri permanenți.

   „Din 7 octombrie, Consiliul de Securitate a devenit un consiliu pentru
   protecţia şi apărarea Israelului”, a denunţat şeful statului turc, cu
   ocazia împlinirii a 75 de ani de la Declaraţia drepturilor omului.

   Potrivit Reuters, el a cerut totodată reformarea Consiliului de Securitate
   al ONU.

   Solicitarea de încetare a focului în Gaza făcută de '„Consiliul de
   Securitate al ONU este respinsă doar de vetoul SUA. Este aceasta drept?
   Consiliul de Securitate al ONU trebuie să fie reformat”, a declarat
   Erdogan la o conferinţă privind drepturile omului care se desfăşoară la
   Istanbul. Şeful statului turc a insistat din nou că '„lumea este mai mare
   decât cinci”', o referire la faptul că Consiliul de Securitate al ONU are
   cinci membri permanenţi cu drept de veto, China, Franţa, Rusia, Regatul
   Unit şi SUA.

   Citește mai mult AICI

Țările arabe își arată nemulțumirea față de veto-ul SUA din Consiliul de
Securitate al ONU

   ACTUALIZARE 16:15 Ţările arabe şi-au exprimat sâmbătă "nemulţumirea" faţă
   de cel de-al doilea veto al SUA asupra unei rezoluţii a Consiliului de
   Securitate în care se cerea o încetare imediată a focului în Fâşia Gaza şi
   au solicitat Washingtonului "să-şi asume responsabilităţile" pentru a
   promova un armistiţiu în enclava palestiniană, transmite EFE, potrivit
   Agerpres. 

   Miniştrii de externe ai Arabiei Saudite, Egiptului, Iordaniei, Qatarului,
   Turciei şi Palestinei şi-au exprimat într-o declaraţie comună
   „nemulţumirea cu privire la utilizarea dreptului de veto de către Statele
   Unite, care a împiedicat emiterea unei rezoluţii a Consiliului de
   Securitate al ONU” în favoarea unui încetări a focului din raţiuni
   umanitare.

   Şefii diplomaţiei acestor ţări au difuzat declaraţia după o întâlnire la
   Washington cu secretarul de stat al SUA, Antony Blinken, căruia i-au cerut
   ca SUA „să-şi asume responsabilităţile şi să ia măsurile necesare pentru a
   impulsiona ocupaţia israeliană către o încetare imediată a focului”.

   Totodată, înalţii oficiali din ţările arabe şi-au reiterat respingerea
   faţă de „agresiunea continuă a forţelor de ocupaţie israeliene împotriva
   poporului palestinian”, precum şi respingerea „operaţiunilor de strămutare
   forţată” pe care Israelul „încearcă să le implementeze” în Fâşia Gaza,
   reamintind totodată „importanţa de a respecta dreptul internaţional
   umanitar”.

   La rândul său, secretarul general al Ligii Arabe, Ahmed Aboul-Gheit, a
   mulţumit celor 97 de ţări care au susţinut rezoluţia şi celor 13 membri ai
   Consiliului de Securitate pentru că „au crezut în respectarea dreptului
   internaţional”.

   „Din păcate, Consiliul de Securitate a fost împiedicat să adopte poziţia
   politică şi morală corectă pentru a opri această agresiune nebună”, a
   postat Aboul-Gheit pe platforma X.

   Este pentru a doua oară de la începutul războiului din Gaza când Statele
   Unite au respins o rezoluţie în acest sens - au făcut-o pe 18 octombrie -,
   aliniindu-se astfel Israelului, care susţine că această încetare a focului
   ar ajuta Hamas să se reînarmeze şi să menţină în captivitate 138 de
   ostatici în Fâşia Gaza, potrivit EFE.

Israelul îl acuză pe șeful ONU, Antonio Guterres, că se aliază cu teroriștii
Hamas cerând o încetare a focului în Fâșia Gaza

   ACTUALIZARE 16:00 Guvernul israelian l-a acuzat, sâmbătă, pe secretarul
   general al ONU, Antonio Guterres, că este de partea Hamas, în contextul în
   care înaltul oficial portughez a cerut o încetare a focului în Gaza,
   transmite EFE, potrivit Agerpres.

   Apelul lui „Guterres de a se alia cu Hamas şi de a cere încetarea focului
   îi dezonorează poziţia”, a scris ministrul de externe israelian Eli Cohen
   pe reţeaua de socializare X.

   Citește mai mult AICI

Mahmoud Abbas cere încheierea imediată a războiului din Gaza

   ACTUALIZARE 11:43 Preşedintele palestinian Mahmoud Abbas a cerut vineri
   încheierea imediată a războiului din Gaza şi o conferinţă internaţională
   de pace pentru a găsi o soluţie politică de durată, care să conducă la
   înfiinţarea unui stat palestinian.

   Într-un interviu acordat Reuters la biroul său din Ramallah, Abbas, în
   vârstă de 87 de ani, a declarat că conflictul dintre Israel şi
   palestinieni în general a atins un stadiu alarmant, care necesită o
   conferinţă internaţională şi garanţii ale puterilor mondiale.

   El şi-a reiterat poziţia de lungă durată în favoarea negocierilor mai
   degrabă decât a rezistenţei armate, pentru a pune capăt ocupaţiei de lungă
   durată.

   „Susţin rezistenţa paşnică. Sunt pentru negocieri bazate pe o conferinţă
   internaţională de pace şi sub auspiciile internaţionale, care ar duce la o
   soluţie care va fi protejată de puterile mondiale pentru a stabili un stat
   palestinian suveran în Fâşia Gaza, Cisiordania şi Ierusalimul de est”, a
   spus el pentru Reuters, potrivit News.ro.

   Abbas a spus că, pe baza unui acord internaţional obligatoriu, va reînvia
   Autoritatea Palestiniană slăbită, va implementa reformele mult aşteptate
   şi va organiza alegeri prezidenţiale şi parlamentare, care au fost
   suspendate după ce Hamas a câştigat în 2006 şi ulterior a împins
   Autoritatea Palestiniană din Gaza.

   Întrebat dacă ar risca să organizeze alegeri având în vedere posibilitatea
   ca Hamas să câştige aşa cum a făcut în 2006, el a spus: „Cine câştigă,
   acestea vor fi alegeri democratice”.

   Abbas a spus că plănuise să organizeze alegeri în aprilie 2021, dar
   reprezentantul Uniunii Europene i-a spus înainte de termenul limită că
   Israelul se opune votului în Ierusalimul de Est, aşa că a fost forţat să-l
   anuleze.

   El a insistat că nu vor fi alegeri fără Ierusalimul de Est, spunând că AP
   a organizat trei runde de alegeri în trecut, care au inclus Ierusalimul de
   Est, înainte ca Israelul să impună interdicţia.

   Israelul a capturat Ierusalimul de Est arab în războiul din Orientul
   Mijlociu din 1967. Ulterior l-a anexat, declarând întreg oraşul drept
   capitală, mişcare nerecunoscută pe plan internaţional.

   Palestinienii vor Ierusalimul de Est drept capitală a viitorului lor stat.

   Abbas nu a oferit o viziune concretă asupra unui plan postbelic discutat
   cu oficialii americani, în baza căruia AP ar urma să preia controlul
   asupra Fâţiei Gaza, unde locuiesc 2,3 milioane de oameni.

Iranul avertizează asupra unei „explozii” regionale după vetoul SUA la ONU

   ACTUALIZARE 10:56 Iranul a avertizat sâmbătă cu privire la „posibilitatea”
   unei „explozii incontrolabile” în Orientul Mijlociu, dacă Statele Unite
   vor continua să sprijine Israelul în războiul împotriva grupării islamiste
   palestiniene Hamas din Gaza, transmite AFP.

   „Atât timp cât America susţine crimele regimului sionist şi continuarea
   războiului (...) există posibilitatea unei explozii incontrolabile a
   situaţiei din regiune”, a declarat ministrul afacerilor externe iranian
   Hossein Amir-Abdollahian într-o conversaţie telefonică cu secretarul
   general al ONU, Antonio Guterres, potrivit unui comunicat al ministerului
   de la Teheran publicat sâmbătă.

   Convorbirea telefonică a avut loc în contextul în care Statele Unite au
   respins vineri o rezoluţie a Consiliului de Securitate care cerea o
   „încetare imediată a focului” în Gaza.

   Acest text, care a primit 13 voturi pentru, unul împotrivă şi o abţinere
   (Regatul Unit), a fost pregătit de Emiratele Arabe Unite după invocarea
   fără precedent de către Antonio Guterres a articolului 99 din Carta
   Naţiunilor Unite care permite ca atenţia Consiliului să fie atrasă de o
   chestiune care „ar putea pune în pericol menţinerea păcii şi securităţii
   internaţionale”.

   „Folosirea articolului 99 este o acţiune curajoasă din partea
   dumneavoastră pentru a păstra pacea şi este susţinută de opinia mondială”,
   i-a spus Amir-Abdollahian lui Guterres.

   Pentru ministrul iranian, "afirmaţia" israelienilor că "Hamas a fost cel
   care a încălcat" armistiţiul care s-a încheiat la 1 decembrie „este total
   falsă”.

   Teheranul este unul dintre principalii susţinători internaţionali ai
   Hamas, care a lansat pe 7 octombrie un atac sângeros pe pământ israelian,
   în timpul căruia 1.200 de persoane, în majoritate civili, au fost ucise,
   potrivit autorităţilor israeliene.

   Ca răspuns, Israelul a lansat o ofensivă în Fâşia Gaza care a provocat
   17.487 de morţi, potrivit unui ultimul raport publicat vineri de
   Ministerul Sănătăţii Hamas.

China, decepţionată de vetoul SUA la ONU privind Gaza

   ACTUALIZARE 09:13 China şi-a manifestat sâmbătă "decepţia profundă" faţă
   de vetoul exprimat de SUA cu privire la o rezoluţie a Consiliului de
   Securitate al ONU în care se cerea o încetare imediată a focului în Gaza
   şi care a fost prezentată de Emiratele Arabe Unite şi susţinută de 97 de
   ţări membre, transmite EFE.

   Propunerea „reflectă apelul universal al comunităţii internaţionale şi
   reprezintă direcţia corectă pentru restabilirea păcii”, a declarat
   ambasadorul chinez la ONU, Zhang Jun, citat de televiziunea de stat CGTN.

   „China sprijină pe deplin acest lucru şi s-a alăturat eforturilor pentru
   acest proiect de rezoluţie”, a adăugat Zhang, care a acuzat Washingtonul
   că foloseşte un „standard dublu" atunci când vorbeşte despre protecţia
   femeilor, a copiilor şi a drepturilor omului, în timp ce „consimte” ca
   acest conflict să continue.

   De asemenea, Zhang a cerut Israelului să pună capăt „pedepsei colective
   asupra populaţiei din Gaza”.

   Apelul a fost susţinut de 13 membri ai Consiliului de Securitate, în timp
   ce Regatul Unit s-a abţinut.

   Este a doua oară de la începutul războiului dintre Israel şi gruparea
   islamistă palestiniană Hamas când Statele Unite au respins o rezoluţie în
   acest sens - au mai făcut-o şi pe 18 octombrie -, aliniindu-se astfel cu
   Israelul, care susţine că această încetare a focului ar ajuta Hamas să se
   reînarmeze şi să menţină în captivitate 138 de ostatici în Fâşia Gaza,
   notează EFE.

   La 18 octombrie, Statele Unite s-au opus prin veto unei rezoluţii similare
   care cerea încetarea focului şi care fusese prezentată de Brazilia,
   argumentând cu acea ocazie că respectivul text nu făcea referire la
   dreptul Israelului la autoapărare.

   Acest ultim vot de vineri a avut loc la cererea secretarului general al
   ONU, Antonio Guterres, care săptămâna aceasta a recurs la un mecanism
   excepţional din Carta Naţiunilor Unite, articolul 99, care îi permite să
   solicite intervenţia Consiliului în cazuri de ameninţări grave la adresa
   păcii şi securităţii în lume.

SUA s-au opus unei rezoluţii a Consiliului de Securitate care cerea încetarea
focului

   ACTUALIZARE 07:30 Statele Unite au respins vineri o rezoluţie a
   Consiliului de Securitate al ONU care cerea o „încetare a focului
   umanitară imediată” în Fâşia Gaza, solicitată cu hotărâre de către
   secretarul general al organizaţiei cu sediul la New York, Antonio
   Guterres, informează AFP.

   Rezoluţia elaborată de Emiratele Arabe Unite şi susţinută de aproape 100
   de ţări, a primit 13 voturi pentru, un vot împotrivă (Statele Unite) şi o
   abţinere (Regatul Unit).

   Proiectul de rezoluţie a fost pregătit după invocarea fără precedent de
   către Antonio Guterres, miercuri, a articolului 99 din Carta Naţiunilor
   Unite, ce îi permite secretarului general să atragă atenţia Consiliului
   asupra unei chestiuni care „ar putea pune în pericol menţinerea păcii şi a
   securităţii internaţionale”.

   Statele Unite, aliate ale Israelului, şi-au repetat vineri ostilitatea
   faţă de o încetare a focului. „Nu sprijinim apelurile pentru o încetare
   imediată a focului”, a insistat adjunctul ambasadorului american, Robert
   Wood.

   „Aceasta nu ar face decât să planteze seminţele unui viitor război, pentru
   că Hamas nu îşi doreşte o pace de durată”, a adăugat el, deplângând, de
   asemenea, lipsa de condamnare a atacurilor Hamas din 7 octombrie, un „eşec
   moral”.

   Ambasadorul Israelului la ONU, Gilad Erdan, a estimat că „adevărata cale
   către pace este doar sprijinirea misiunii Israelului, în niciun caz un
   apel la încetarea focului”.

   Proiectul de rezoluţie, subliniind „situaţia catastrofală din Fâşia Gaza”,
   a cerut „o încetare imediată a focului umanitar”. Textul foarte scurt a
   cerut, de asemenea, protecţia civililor, eliberarea "imediată şi
   necondiţionată" a tuturor ostaticilor şi „asigurarea accesului umanitar”.

   Făcând presiuni asupra membrilor Consiliului, Antonio Guterres şi-a
   justificat vineri dimineaţa invocarea articolului 99 subliniind încă o
   dată riscul „prăbuşirii totale a ordinii publice” în Fâşia Gaza.

   De la începutul războiului, acesta este al cincilea proiect de rezoluţie
   respins de Consiliu.

   „Inacţiunea Consiliului de Securitate al Naţiunilor Unite şi vetourile
   statelor membre, în special ale Statelor Unite, le fac complice la
   masacrul în curs”, a acuzat Medici fără Frontiere într-un comunicat de
   presă.

   Mişcarea islamistă palestiniană Hamas a cerut vineri Consiliului de
   Securitate să pună capăt „războiului brutal” din Fâşia Gaza, unde peste
   17.400 de palestinieni au fost ucişi în două luni de război cu Israelul,
   potrivit datelor comunicate de Ministerul Sănătății, controlat de Hamas.

   „Solicităm Consiliului de Securitate, comunităţii internaţionale şi
   tuturor ţărilor din întreaga lume să pună capăt acestui război brutal şi
   să salveze Fâşia Gaza înainte de a fi prea târziu”, a declarat biroul de
   presă al Hamas într-un comunicat.

Proiect de rezoluţie OMS: Israelul trebuie să îşi respecte obligaţiile umanitare

   Un proiect de rezoluţie înaintat OMS de 17 ţări membre şi Palestina, cu
   statut special, a cerut vineri ca Israelul să îşi respecte pe deplin
   obligaţiile de a proteja personalul medical şi umanitar din Fâşia Gaza,
   supus bombardamentelor intense ale armatei israeliene, transmite AFP.

   Acest text urmează să fie examinat duminică în cadrul unei sesiuni
   speciale a Consiliului Executiv al Organizaţiei Mondiale a Sănătăţii,
   convocate pentru a discuta „situaţia sănătăţii din teritoriul palestinian
   ocupat, inclusiv Ierusalimul de Est”.

   Proiectul de rezoluţie este prezentat de Algeria, Arabia Saudită, Bolivia,
   China, Egipt, Emiratele Arabe Unite, Indonezia, Irak, Iordania, Liban,
   Malaezia, Maroc, Pakistan, Palestina, Qatar, Tunisia, Turcia şi Yemen.

   „Consiliul executiv îşi exprimă profunda îngrijorare cu privire la
   situaţia umanitară catastrofală ce predomină în teritoriul palestinian
   ocupat, inclusiv Ierusalimul de Est şi, mai ales, cu privire la
   operaţiunile militare desfăşurate în Fâşia Gaza”, se afirmă în preambulul
   acestui proiect. Textul exprimă îngrijorarea cu privire la „asediul în
   curs” şi amploarea „daunelor considerabile cauzate sectorului sănătăţii
   publice”.

   Proiectul menţionează, de asemenea, riscurile pe care prezenţa a „mii de
   victime încă îngropate sub dărâmături” le poate prezenta pentru sănătatea
   publică, precum şi condiţiile de igienă şi adăposturile supraaglomerate.

   Israelul a impus un asediu total asupra teritoriului palestinian din 9
   octombrie, la două zile după atacul fără precedent al comandourilor Hamas.

   Proiectul de rezoluţie cere „puterii ocupante” să „garanteze respectul şi
   protecţia întregului personal medical şi agenţilor umanitari a căror
   activitate este exclusiv medicală, mijloacelor de transport şi
   echipamentelor acestora, precum şi spitalelor şi altor unităţi medicale”.
   De asemenea, cere „puterii ocupante să faciliteze trecerea neîntreruptă,
   ordonată, liberă, sigură şi nestingherită a personalului medical şi a
   lucrătorilor umanitari”.

   În plus, textul solicită comunităţii internaţionale „să mobilizeze fonduri
   suficiente pentru a satisface nevoile imediate şi viitoare ale programelor
   de sănătate ale OMS” şi „să reconstruiască sistemul de sănătate
   palestinian, în strânsă cooperare cu OMS şi instituţiile competente” ale
   ONU.

   Consiliul executiv al OMS este format din 34 de ţări membre, alese pentru
   trei ani din fiecare dintre regiunile organizaţiei. Acesta joacă un rol
   foarte important în punerea în practică a deciziilor Adunării Mondiale a
   Sănătăţii.

Doi soldaţi israelieni răniţi în încercarea de a elibera ostatici

   Armata israeliană a recunoscut vineri eşecul unei operaţiuni ce viza
   eliberarea de ostatici din Fâşia Gaza, în care doi soldaţi au fost grav
   răniţi şi, potrivit mişcării palestiniene Hamas, un ostatic a murit,
   informează AFP.

   „În noaptea (de joi spre vineri), doi soldaţi israelieni au fost grav
   răniţi în timpul unei operaţiuni vizând salvarea ostaticilor deţinuţi de
   Hamas în Fâşia Gaza”, a declarat armata într-un comunicat.

   „Niciun ostatic nu a fost salvat”, a adăugat ea, afirmând că „în timpul
   operaţiunii, numeroşi terorişti care au participat la răpirea şi custodia
   ostaticilor au fost ucişi”.

   Brigăzile Ezzedine al-Qassam, aripa armată a Hamas, au anunţat că „au
   reuşit să dejoace încercarea israeliană de a elibera un ostatic, reperând
   membri ai forţelor speciale israeliene care se furişau în centrul Fâşiei
   Gaza” şi care se „strecuraseră într-o ambulanţă”.

   Într-un comunicat de presă, această sursă a raportat „schimburi intense de
   foc”, soldaţi răniţi, în timp ce un ostatic „a fost declarat mort”.

   Hamas a lansat apoi un videoclip în care se văd mai multe urme de sânge pe
   podeaua unei case şi carcase de obuze, apoi cadavrul unui bărbat.
   Imaginile arată, de asemenea, arme şi echipamente israeliene pe care Hamas
   afirmă că le-a recuperat în timpul incidentului.

   „Avioanele de război israeliene au vizat întreaga zonă cu bombardamente
   intense pentru a permite forţelor speciale să iasă”, conform brigăzilor
   Ezzedine al-Qassam.

   Potrivit guvernului israelian, 138 de ostatici sunt încă deţinuţi în Gaza,
   după eliberarea, la sfârşitul lunii noiembrie, ca parte a unui armistiţiu
   de şapte zile, a 105 persoane răpite, dintre care 80 în schimbul a 240 de
   prizonieri palestinieni deţinuţi de Israel.

   Un total de 93 de soldaţi israelieni au fost ucişi în luptele din Gaza,
   potrivit armatei israeliene.

   În Fâşia Gaza, bombardamentele israeliene s-au soldat cu 17.490 de morţi,
   mai mult de două treimi fiind femei şi copii, potrivit Ministerului
   Sănătăţii al Hamas.

Cronologia evenimentelor de vineri, 8 decembrie 2023

SUA s-au opus unei rezoluții a Consiliului de Securitate ONU care cerea
încetarea focului

   ACTUALIZARE 23:20 Statele Unite au respins vineri o rezoluţie a
   Consiliului de Securitate al ONU care cerea o „încetare a focului
   umanitară imediată” în Fâşia Gaza, solicitată cu hotărâre de către
   secretarul general al organizaţiei cu sediul la New York, Antonio
   Guterres, informează AFP.

   Rezoluţia elaborată de Emiratele Arabe Unite şi susţinută de aproape 100
   de ţări, a primit 13 voturi pentru, un vot împotrivă (Statele Unite) şi o
   abţinere (Regatul Unit).

Biden i-ar fi dat termen Israelului să încheie războiul în Gaza până la
sfârşitul anului (media)

   ACTUALIZARE 20:50 Deşi înalţi responsabili de la Casa Albă au negat,
   site-ul american Politico a relatat că preşedintele american Joe Biden ar
   fi fixat un termen limită Israelului - până la sfârşitului anului curent-
   pentru terminarea războiului în Fâşia Gaza, informează vineri postul de
   televiziune israelian i24News, potrivit Agerpres. 

   Potrivit publicaţiei americane, trei surse israeliene au declarat că
   preşedintele Biden fixase o dată limită pentru încheierea războiului,
   chiar dacă înalţi responsabili din administraţia americană susţin că nu a
   fost stabilită o dată limită pentru Israel.

   Consilierul adjunct pentru securitate naţională, John Finner, a declarat
   joi că nu există un „termen limită strict”.

   Cu toate acestea, Israelul are intenţia de a-şi extinde operaţiunea
   militară dincolo de termenul care i-ar fi fost acordat şi de a nu se
   conforma pe deplin cererilor americane, aşa cum aceasta s-a mai întâmplat
   deja în mai multe rânduri în ultimul timp, potrivit site-ului american.

   Politico a indicat că un înalt responsabil israelian a declarat, sub
   rezerva anonimatului, că decizia de a intra în Fâşia Gaza a fost luată în
   pofida recomandării americanilor.

   „Am intrat în Gaza pentru că era singurul mijloc de a distruge Hamas şi de
   a elibera ostaticii”, a explicat responsabilul israelian pentru Politico.
   „Ni s-a spus să nu intrăm în tunelurile teroriştilor, dar dacă noi nu o
   facem nu vom putea distruge Hamas. Ni s-a spus de asemenea să nu intrăm în
   spitale, chiar dacă ele servesc drept centre de comandă şi de control ale
   Hamas. Noi vom continua să facem ceea ce trebuie să facem pentru a obţine
   o victorie decisivă”, a afirmat el.

Macron îi cere lui Netanyahu să deschidă o a doua cale de acces pentru aducerea
de ajutoare în Gaza

   ACTUALIZARE 20:45 Preşedintele francez Emmanuel Macron a insistat vineri
   pe lângă premierul israelian Benjamin Netanyahu pentru deschiderea unui al
   doilea „punct de trecere” între Israel şi Fâşia Gaza, la Kerem Shalom,
   pentru aducerea de ajutoare de care au „nevoie urgentă” civilii
   palestinieni, potrivit AFP.

   Şeful ONU pentru operaţiuni umanitare a evocat joi „semne promiţătoare”
   privind deschiderea „apropiată” a acestui punct de trecere, care s-ar
   adăuga celui de la Rafah între Egipt şi Fâşia Gaza.

   În cursul unei convorbiri telefonice, „preşedintele Republicii a reiterat
   necesitatea protejării civililor în Gaza şi a subliniat importanţa
   obţinerii unei încetări durabile a focului”, a menţionat Palatul Elysee.

   Emmanuel Macron a transmis lui Netanyahu că Israelul „trebuie să ia
   măsurile necesare pentru a pune capăt violenţelor comise de colonişti
   împotriva civililor palestinieni în Cisiordania”.

   De la începutul războiului între Israel şi gruparea islamistă palestiniană
   Hamas la 7 octombrie, cel puţin 264 de palestinieni au fost ucişi în
   Cisiordania - teritoriu palestinian ocupat - de către forţele israeliene
   sau de către colonişti, potrivit unui raport al Autorităţii Naţionale
   Palestiniene (ANP).

   Macron făcuse apel sâmbăta trecută la „dublarea eforturilor pentru a se
   ajunge la o încetare a focului durabilă”, după sfârşitul unei prime
   încetări a focului. El avertizase de asemenea Israelul că obiectivul său
   de a „distruge total Hamas” decretat după atacul fără precedent comis la 7
   octombrie de către gruparea islamistă în sudul Israelului trebuie să fie
   „precizat”, căci îndeplinirea sa ar putea necesita „zece ani” de război.

   Preşedintele francez a reafirmat „ataşamentul Franţei pentru securitatea
   Israelului” şi „solidaritatea” în „lupta sa împotriva terorismului”. El a
   insistat de asemenea asupra „priorităţii absolute” care constituie -
   potrivit lui - eliberarea ostaticilor deţinuţi încă de Hamas, între care
   patru cetăţeni francezi.

Șeful ONU: „Violențele Hamas nu justifică pedeapsa colectivă împotriva
palestinienilor”

   ACTUALIZARE 20:20 Secretarul general al Naţiunilor Unite, Antonio
   Guterres, a declarat vineri, în Consiliul de Securitate al ONU, că
   violenţele comise de Hamas nu pot justifica în niciun caz pedeapsa
   colectivă împotriva poporului palestinian, relatează AFP, potrivit
   Agerpres. 

   „Condamn fără rezerve” atacurile Hamas din 7 octombrie, însă „violenţele
   comise de Hamas nu pot justifica în niciun fel pedepsirea colectivă a
   poporului palestinian”, a afirmat Guterres, care a invocat pentru prima
   dată miercuri articolul 99 din Carta ONU pentru a organiza această
   reuniune extraordinară a Consiliului de Securitate asupra unui dosar care
   "ar putea pune în pericol menţinerea păcii şi a securităţii
   internaţionale".

   „Dacă lansarea fără discernământ de rachete de către Hamas asupra
   Israelului şi utilizarea civililor ca scuturi umane sunt încălcări ale
   legilor războiului, un astfel de comportament nu absolvă Israelul de
   propriile încălcări”, a insistat Guterres, descriind încă o dată situaţia
   umanitară ca fiind într-un „punct limită” şi invocând riscul unei
   „prăbuşiri totale a ordinii publice” în Fâşia Gaza.

   „Lumea şi Istoria ne privesc. Este timpul să acţionăm”, le-a spus el
   membrilor Consiliului, cerându-le să „acţioneze pentru o încetare
   umanitară imediată a focului”.

   După atacul fără precedent împotriva Israelului lansat pe 7 octombrie de
   mişcarea islamistă Hamas, care, potrivit autorităţilor israeliene, a
   provocat 1.200 de morţi, majoritatea civili, Israelul a impus un „asediu
   total” asupra Fâşiei Gaza şi a bombardat masiv acest teritoriu,
   transformând în ruine zone întregi din enclava palestiniană.

   Hrana, apa, combustibilul şi medicamentele sosesc doar în cantităţi
   reduse, în timp ce aproximativ 1,9 milioane de persoane, sau 85% din
   populaţie, au fost nevoite să-şi părăsească casele, conform ONU, de la
   începutul ostilităţilor, care au provocat peste 17.000 de morţi, potrivit
   Ministerul Sănătăţii din Gaza.

   Ca urmare a invocării articolului 99 de către Guterres, Emiratele Arabe
   Unite au pregătit un proiect de rezoluţie, ce urma să fie supus la vot
   vineri dimineaţă, însă acesta a fost amânat până la sfârşitul zilei.

   Ultima versiune consultată de AFP subliniază „situaţia catastrofală din
   Fâşia Gaza” şi „cere o încetare umanitară imediată a focului”. Proiectul
   de rezoluţie, foarte scurt, cere de asemenea protejarea civililor,
   eliberarea imediată şi necondiţionată a tuturor ostaticilor şi asigurarea
   accesului ajutorului umanitar.

Ministerul Sănătăţii al Hamas: Peste 17.000 de morți în Gaza

   ACTUALIZARE 19:08 Confruntările dintre Israel şi Hamas au făcut ravagii
   vineri în Fâşia Gaza, la două luni după atacul fără precedent al mişcării
   islamiste palestiniene, care a declanşat represalii sângeroase, soldate cu
   mii de victime, înaintea unei reuniuni extraordinare a ONU pe tema unui
   armistiţiu, relatează AFP, potrivit News.ro.

   După o primă fază care s-a concentrat asupra nordului acestui mic
   teritoriu palestinian suprapopulat, armata israeliană şi-a extins
   săptămâna aceasta operaţiunile până în sud, unde sunt încolţiţi aproape
   două milioane de civili refugiaţi.

   Confruntări intense înăuntrul şi în jurul mai multor oraşe mari au crescut
   bilanţul victimelor palestiniene - care depăşeşte 17.000 de morţi, dintre
   care 70% dunt copii şi femei, potrivit Ministerului Sănătăţii al Hamas.

   La Deir el-Balah, în centrul Fâşiei Gaza, unde confruntări armate fac
   ravagii, răniţi continuau să fie aduşi în spitale - inclusiv numeroşi
   copii.

   O locuitoare din enclavă, Rimah Mansi, declară AFP că a pierut „toţi
   oamenii pe care-i iubim, toţi”.

   În nordul marelui oraş Khan Yunis (sud), bombardamente ale armatei
   israeliuene au „ras” cartierul al-Katiba, a constatat un jurnalist AFP.

   Armata israeliană a anunţat vineri că a „lovit 450 de ţinte” în Fâşia Gaza
   - în operaţiuni terestre, aeriene şi navale - şi a omorât „mulţi
   terorişti”.

   Confruntări armate extrem de feroce au avut loc joi la Khan Yunis, mai la
   nord, în oraşul Gaza şi în sectorul vecin Jabaliya.

Un ministru israelian a aflat că i-a murit fiul pe front în plină şedinţă a
cabinetului de război

   Gadi Eizenkot profimedia-0827802885 Ministrul cabinetului de război, Gadi
   Eizenkot, la înmormântarea fiului său, ucis în Gaza. Foto: Profimedia

   ACTUALIZARE 18:23 Ministrul israelian al cabinetului de război Gadi
   Eizenkot a aflat de moartea fiului său în luptele din Gaza în timp ce se
   sfătuia cu privire la planurile operaţionale pentru Gaza la cartierul
   general militar din afara enclavei palestiniene, a povestit vineri, la
   înmormântare, colegul său Benny Gantz, relatează Reuters.

   Gal Meir Eisenkot, în vârstă de 25 de ani, se afla printre sutele de mii
   de rezervişti militari mobilizaţi pentru ofensiva israeliană din Fâşia
   Gaza. Membru al unui comando, el a fost ucis joi în nordul enclavei, unde
   forţele israeliene luptă împotriva Hamas în câteva fiefuri rămase după ce
   trupele israeliene au cucerit oraşul Gaza luna trecută.

   Hamas a declarat că tânărul a fost ucis de o bombă amplasată într-un tunel
   de gherilă în districtul Tal al-Zaatar.

   Când tatăl său, ministrul Gadi Eisenkot, a fost chemat de un ofiţer de
   notificare a victimelor, acesta se afla într-o sală de planificare
   operaţională împreună cu Benny Gantz. Această întâmplare necruţătoare, a
   declarat Benny Gantz într-un elogiu transmis în direct la televiziune,
   le-a reamintit atât lui, cât şi tatălui, Gadi Eizenkot, că „săgeţile de pe
   hartă pot deveni săgeţi în inimile familiilor iubite”.

   „În momentul în care acea uşă - o uşă care a devenit blestemată - s-a
   deschis, a fost similară cu atâtea uşi pe care le-ai deschis în trecut”,
   i-a spus Gantz lui Eizenkot.

   Amândoi sunt foşti infanterişti care au ajuns să comande întreaga armată a
   Israelului.

   „M-am uitat la tine. Când ai ieşit, m-am gândit: «Nimeni nu merită asta».
   Gal nu merită asta. Doar cei care iubesc patria, care au fost crescuţi
   pentru a o apăra şi care se află în avangardă ar trebui să cadă în luptă
   în timp ce îi protejează viitorul”, a spus Gantz.

   Fost ministru al apărării şi cel mai popular rival politic al premierului
   conservator Benjamin Netanyahu, Benny Gantz s-a alăturat unui guvern de
   urgenţă lărgit pentru a ajuta la gestionarea ofensivei. Conform
   înţelegerii, Eizenkot s-a alăturat, de asemenea, cabinetului de război.

   „Gal, sunt sigur că vom continua ofensiva, efortul de a consolida ţara pe
   care ai iubit-o atât de mult - pentru ca ea să fie în principal puternică,
   educată şi dreaptă”, a spus, adresându-se fiului mort, ministrul Gadi
   Eizenkot, cu vocea înecată de lacrimi, aplecat deasupra sicriului.

   Premierul Benjamin Netanyahu s-a aflat printre demnitarii care au
   participat la înmormântarea de la Herzliya, o localitate la nord de Tel
   Aviv. Într-un omagiu adus familiei Eizenkot, postat pe reţelele sociale,
   el a spus: „Eroii noştri nu au căzut degeaba. Vom continua să luptăm până
   la victorie”.

   Pe fondul îngrijorării internaţionale din ce în ce mai mari faţă de
   numărul victimelor civile din Gaza, Israelul a promis să anihileze Hamas -
   o grupare susţinută de Iran pe care a jurat să o distrugă - şi să-i
   recupereze pe cei 137 de ostatici israelieni luaţi de Hamas în timpul
   asaltului transfrontalier din 7 octombrie.

Ministrul de extremă dreapta Ben-Gvir vrea ca teroriştii Hamas arestaţi să fie
ţinuţi la subsolul unei închisori

   ACTUALIZARE 15:28 Ministrul israelian al securităţii naţionale, de extremă
   dreapta, Itamar Ben-Gvir, vrea ca teroriştii Hamas arestaţi să fie ţinuţi
   într-o anexă la subsolul unei închisori, relatează vineri dpa.

   Ei nu merită nici măcar o rază de lumină solară „în timp ce ostaticii
   noştri stau în tunelele iadului”, a scris Ben-Gvir joi seară pe platforma
   de social media X.

   El a dat instrucţiuni ca serviciul penitenciar să redeschidă subsolul unei
   închisori din Ramla, în apropiere de Tel Aviv, care nu a fost utilizat în
   ultimii ani. Circa 100 de persoane pot fi deţinute aici, potrivit
   relatărilor din media.

   S-a relatat în spaţiul public că 118 terorişti au fost arestaţi în Israel
   în timpul masacrului Hamas de pe 7 octombrie şi în zilele care au urmat.
   Aceste cifre au fost publicate pe 17 octombrie şi nu au fost actualizate
   de atunci, potrivit dpa.

   Teroriştii Hamas şi ai altor grupuri extremiste din Fâşia Gaza au ucis
   circa 1.200 de oameni în Israel pe 7 octombrie. În acelaşi timp, au răpit
   circa 240 de persoane pe care le-au dus în Fâşia Gaza. Potrivit armatei
   israeliene, 138 de ostatici sunt în continuare ţinuţi în acest teritoriu
   palestinian.

Armata israeliană se apără după raportul care a constatat că a ucis şi rănit
jurnalişti în Liban

   ACTUALIZARE 12:31 Armata israeliană a reacţionat la două anchete realizate
   de AFP şi Reuters, care arată că tirurile sale de artilerie au provocat
   moartea unui jurnalist şi rănirea altor şase în luna octombrie, în Liban.

   Bombardamentul care a ucis un jurnalist Reuters şi a rănit alte şase
   persoane, dintre care două de la Agenţia France-Presse (AFP), la 13
   octombrie, în sudul Libanului, a avut loc într-o „zonă de luptă activă”, a
   declarat vineri armata israeliană pentru AFP.

   O reacţie similară a fost oferită şi agenţiei Reuters.

   O anchetă a AFP în legătură cu acest bombardament, publicată joi, arată că
   a fost vorba despre un obuz de tanc israelian. O anchetă Reuters,
   publicată tot joi, a concluzionat de asemenea că a fost vorba de un tir
   provenind de la un tanc israelian.

   Întrebat în legătură cu aceste concluzii, un purtător de cuvânt al armatei
   israeliene a subliniat că zona în care se aflau jurnaliştii era „o zonă de
   luptă activă, unde au loc schimburi de focuri”.

   „A fi în această zonă este periculos”, punctează armata israeliană.

   „Incidentul este în curs de examinare”, a mai declarat purtătorul de
   cuvânt pentru AFP, adăugând că armata ceruse cu o zi înainte, la 12
   octombrie, Forţei interimare a ONU în Liban (UNIFIL) „să verifice dacă se
   află civili în zona de luptă”.

   Reporterii veniseră să relateze despre confruntările transfrontaliere
   dintre armata israeliană şi grupările armate din sudul Libanului,
   comunitatea internaţională fiind îngrijorată de riscul de extindere a
   conflictului dintre Israel şi Hamas din Fâşia Gaza, care a început la 7
   octombrie.

Antony Blinken critică dur Israelul pentru uciderea de civili palestinieni în
Gaza

   ACTUALIZARE 10:45 Secretarul de stat american, Antony Blinken, a criticat,
   în cei mai duri termeni de până acum, Israelul pentru felul în care
   „gestionează” în prezent războiul cu Hamas, informează BBC.

   Astfel, înainte ca Israelul să-și extindă ofensiva terestră pe întreg
   teritoriul Fâșiei Gaza, oficialii americani au solicitat guvernului
   Netanyahu să limiteze numărul de victime din rândul populației civile și
   au atras atenția că „prea mulți palestinieni sunt uciși în operațiunile
   împotriva Hamas”. Blinken a declarat însă că „există un decalaj” între
   intențiile Israelului și numărul de civili uciși.

   „Este imperios necesar ca Israelul să facă o prioritate din protejarea
   civililor”, a spus Antony Blinken, într-o conferință de presă organizată
   joi, la Washington, după o întâlnire cu ministrul britanic de externe,
   David Cameron. Oficialii israelieni „insistă” că că fac tot posibilul
   pentru a „minimiza” provocarea de victime în rândul populației civile. Cu
   toate acestea, în ultimele zile, sute de civili au fost uciși, inclusiv în
   zone unde aceștia fuseseră ghidați să plece pentru „protecția lor”,
   conform BBC.

Consiliul de Securitate al ONU se reunește vineri și va vota încetarea focului
în Gaza, la presiunea lui Guterres

   ACTUALIZARE 9:35 Consiliul de Securitate al ONU urmează să se întrunească
   la presiunea  secretarului general António Guterres și va solicita o
   încetare imediată a focului după 8 săptămâni de război.

   Într-o scrisoare adresată consiliului miercuri, Guterres a invocat
   articolul 99 al Cartei ONU, care prevede că secretarul general poate aduce
   în atenția consiliului „orice chestiune care, în opinia sa, amenință
   menținerea dreptului internațional, păcii și securității”. Nimeni nu mai
   solicitase așa ceva de zeci de ani.

   „Pe fondul bombardamentelor constante din partea Forțelor de Apărare ale
   Israelului, fără adăpost sau produse esențiale pentru a supraviețui, mă
   aștept ca ordinea publică să se deterioreze complet și să facă imposibilă
   chiar și asistența umanitară care oricum e limitată.”, a scris Guterres.

   După ce Guterres a transmis această scrisoare, Emiratele Arabe Unite au
   pregătit un proiect de rezoluție care va fi supus la vot vineri, potrivit
   delegației din Ecuador, care prezidează consiliul luna aceasta și decide
   asupra problemelor de programare, transmite Agence France-Presse.

   În document situația umanitară din Gaza este descrisă ca fiind
   „catastrofală” și se „cere o intervenție umanitară imediată pentru
   încetarea focului.”

   În document se solicită, de asemenea, protecția civililor, eliberarea
   imediată și necondiționată a tuturor ostaticilor Hamas și permiterea
   accesului umanitar spre Fâșia Gaza.

   Nu se știe care va fi rezultatul votului. Patru proiecte anterioare
   prezentate de la izbucnirea războiului au fost respinse de Consiliul de
   Securitate.

   Statele Unite, cel mai puternic aliat al Israelului, care a respins unul
   dintre proiectele de rezoluție anterioare și respinge ideea de încetare a
   focului, a declarat că o nouă rezoluție a consiliului în acest stadiu nu
   ar fi „utilă”.

   Ministrul israelian de externe Eli Cohen a declarat miercuri că mandatul
   lui Guterres este „un pericol pentru pacea mondială”, după ce a invocat
   articolul 99.

   ACTUALIZARE 9.00 Lupte feroce se dau în Khan Younis, ultimul presupus fief
   al Hamas.

   "Le-au spus oamenilor să plece din Gaza city către Khan Younis. Suntem în
   Khan Younis și ar trebui să ne aflăm într-o zonă sigură, acest cartier nu
   era între zonele amenințate. Israel ar fi trebuit să emită un avertisment
   că urmează să lovească această clădire", spune un bărbat.

   Cel mai mare oraș din sudul Fâșiei Gaza este lovit din aer și de pe uscat.
   A treia etapă a războiului e cea mai intensă de până acum. Una dintre
   țintele de aici este casa lui Yahiya Sinwar, liderul grupării jihadiste,
   născut aici.

   Benjamin Netanyahu: "Am încercuit casa lui Sinwar. Poate că această casă
   nu a fost fortăreața lui și poate că a putut să scape, dar este doar o
   chestiune de timp până îl vom prinde."

   Sute de mii de refugiați evacuați din nord fug, acum, din nou din calea
   bombelor. Cei care pot, urmează indicatiile date de Israel, și se
   îndreaptă către Rafah. Nici aici nu găsesc, însă, adăpost. Cel puțin 9
   oameni au murit noaptea trecută într-un bombardament israelian. La lumina
   zilei, dezastrul este evident. Imagini filmate într-un cartier arată un
   bloc de locuințe a fost pus, cu totul, la pământ. Un crater uriaș s-a
   format acolo unde a căzut racheta. ONU cere încetarea rapidă a focului
   pentru a evita o catastrofă umanitară.

   Bărbat: "Puteți vedea distrugerile. Și ni s-a spus că asta e o zonă
   sigură— nu există zone sigure, totul este bombardat, nu există loc care să
   nu riște să fie lovit de o rachetă și distrus."

   Luptele continuă și în nordul Fâșiei Gaza unde un corespondent Al Jazeera
   se numără printre victimele atacurilor israeliene. Un alt jurnalist a
   murit în Liban, tot în urma unui atac israelian. La două luni de la
   începutul războiului, tensiunea la granița de nord a Israelului este
   palpabilă.

   Benjamin Netanyahu: "Dacă Hezbollah alege să înceapă un război total,
   atunci va fi alegerea lui să transforme Beirutul și sudul Libanului, care
   nu se află departe de aici, în Gaza și Khan Younis."

   Un exemplu de curaj vine de pe frontul din sud unde un batalion format
   exclusiv din femei dă un exemplu de curaj. Din 7 octombrie, de la
   începutul războiului, 100 de teroriști au sfârșit în mâinile lor.

   Or Ben Yehuda, comandantul batalionului Caracal: "Toți teroriștii care au
   încercat să îmi atace soldații și unitatea nu mai sunt printre noi,
   astăzi. Unii dintre ei au ajuns foarte aproape de mine, probabil au crezut
   că fiind femeie o să fie mai ușor, dar tocmai de asta nu își vor primi
   cele 72 de virgine."

   Peste 400 de soldați israelieni au murit în cele 2 luni de război între
   Hamas și Israel. Printre victime se numără și fiul fostului șef de stat
   major al armatei israeliene. Tatăl soldatului este, în prezent, membru în
   cabinetul de război. Chiar Benny Gantz, ministrul apărării, a postat un
   mesaj de condoleanțe pentru tânărul de 25 de ani. 

Autoritatea Palestiniană colaborează cu SUA la un plan post-conflict pentru
Fâşia Gaza

   ACTUALIZARE 8.40 Autoritatea Palestiniană colaborează cu oficiali
   americani la un plan pentru administrarea Fâşiei Gaza după încheierea
   războiului dintre Israel şi Hamas, afirmă televiziunea Bloomberg News,
   preluată vineri de Reuters.

   Informaţia provine de la premierul palestinian Mohammad Shtayyeh, care a
   dezvăluit că rezultatul preferat ar fi menţinerea grupării islamiste
   Hamas, care controlează Gaza în prezent, ca partener secundar al
   Organizaţiei pentru Eliberarea Palestinei (OEP) în construcţia unui stat
   palestinian independent care să includă Cisiordania, Gaza şi Ierusalimul
   de Est.

   Dacă Hamas "este gata să ajungă la o înţelegere şi să accepte platforma
   politică a OEP, se va putea discuta. Palestinienii nu trebuie să fie
   divizaţi", iar obiectivul Israelului de a înfrânge definitiv Hamas este
   nerealist, a spus Shtayyeh într-un interviu acordat joi televiziunii
   Bloomberg, scrie Agerpres.

   Israelul a promis că va nimici Hamas după ce militanţii islamişti au
   atacat pe teritoriul israelian în 7 octombrie, omorând 1200 de oameni şi
   luând circa 240 de ostatici. A urmat riposta israeliană în Gaza: conform
   autorităţilor palestiniene controlate de Hamas, loviturile aeriene şi
   ofensiva terestră au ucis peste 17.000 de palestinieni şi au rănit alţi
   aproximativ 46.000, printre victime numărându-se şi mii de copii.

Cronologia evenimentelor de joi, 7 decembrie 2023

Blinken cere Israelului să facă mai mult pentru a proteja civilii în sudul
Fâşiei Gaza

   ACTUALIZARE 20:10 Israelul trebuie să facă mai mult pentru a-i proteja pe
   civilii palestinieni în cadrul ofensivei sale în sudul Fâşiei Gaza, i-a
   transmis joi secretarul de stat american Antony Blinken ministrului
   israelian pentru afaceri strategice, Ron Dermer, în cursul unei convorbiri
   telefonice, a declarat un înalt responsabil al Departamentului de Stat al
   SUA, citat de Reuters.

   Blinken i-a cerut ministrului Ron Dermer ca guvernul său să permită
   intrarea mai multor ajutoare umanitare în Fâşia Gaza, salutând în acelaşi
   timp decizia Israelului de a permite să intre mai mult carburant în
   enclava dens populată, a indicat acelaşi oficial, care s-a exprimat sub
   rezerva anonimatului.

   Israelul a dus lupte joi împotriva combatanţilor Hamas în cele mai mari
   oraşe din Fâşia Gaza, afirmând că a atacat zeci de ţinte. În urma
   luptelor, 350 de palestinieni şi-au pierdut viaţa, iar restul se
   străduiesc să supravieţuiască în zone în care şi-au găsit refugiu şi care
   îşi reduc dimensiunea pe măsura continuării confruntărilor, conform
   agenţiei de presă citate.

   În a treia deplasare în Orientul Mijlociu de la atacul Hamas asupra
   Israelului în 7 octombrie, Blinken a făcut săptămâna trecută presiuni
   asupra guvernului israelian pentru a se asigura că ofensiva sa în sudul
   Fâşiei Gaza nu va provoca victime "masive", aşa cum a provocat operaţiunea
   sa militară în nordul enclavei.

Zeci de palestinieni din Gaza, posibil suspecți Hamas, s-au predat armatei
israeliene

   ACTUALIZARE 18:34 Înregistrări video filmate în Gaza și distribuite pe
   rețelele sociale arată zeci de oameni din Fâșia Gaza, despre care presa
   israeliană scrie că sunt posibili suspecți Hamas, care s-au predat
   trupelor israeliene în Jabaliya și în alte zone din nordul Fâșiei,
   relatează The Times of Israel.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Tinerii palestinieni sunt filmați dezbrăcați, doar cu lenjerie intimă pe
   ei, legați la ochi și cu mâinile legate la spate.

   IDF nu a făcut niciun comentariu legat de aceste imagini

    

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Armata isrealiană susține că Hamas a lansat rachete din „zona umanitară”

   ACTUALIZARE 15:40 Forţele de apărare israeliene (IDF) au transmis joi că
   Hamas a lansat mai multe rachete asupra Israelului dintr-o zonă desemnată
   drept "zonă umanitară" în sudul Fâşiei Gaza, publicând în acelaşi timp
   dovezi ce ar atesta traiul de lux al liderilor grupării islamiste
   palestiniene, relatează joi DPA şi postul de televiziune israelian
   i24News, potrivit Agerpres.

   Combatanţii Hamas ar fi folosit o zonă de lansare de rachete din
   apropierea facilităţilor ONU din Fâşia Gaza, ceea ce a făcut ca civili
   palestinieni să fugă din corturile lor, în regiunea al-Mawasi, pe malul
   Mediteranei, nu departe de graniţa cu Egiptul.

   IDF au indicat că Hamas a lansat 12 rachete miercuri după-amiază spre
   oraşul israelian Beersheba, în sudul Israelului. Un proiectil direcţionat
   greşit a aterizat în interiorul Fâşiei Gaza, a precizat armata.

   Potrivit media israeliene, una dintre aceste rachete a lovit o parcare,
   dar nu au existat informaţii despre eventuale victime.

   Armata israeliană a acuzat în mod repetat Hamas că se foloseşte de civilii
   din Gaza ca de scuturi umane, acuzaţie pe care gruparea islamistă
   palestiniană o respinge.

   În acelaşi timp, purtătorul de cuvânt al IDF a dezvăluit dovezi
   suplimentare capturate în timpul operaţiunii terestre în Fâşia Gaza, care
   ar arăta decalajul între nivelul de trai al conducerii Hamas şi cel al
   populaţiei din Fâşia Gaza, conform i24News.

   "Suma de bani ce figurează pe o singură chitanţă reprezintă echivalentul
   salariului pe aproape doi ani al unui locuitor mediu în Fâşia Gaza", a
   precizat IDF într-un comunicat, dând publicităţii, de asemenea, "chitanţe
   în valoare totală de mii de dolari atestând achiziţii de bijuterii de lux
   de către un fiu al lui Ismail Haniya, şeful biroului politic al Hamas".

   Într-unul dintre raiduri, au fost confiscate cinci chitanţe pe numele lui
   Ma'ad Ismail Haniya - al patrulea fiu al şefului biroului politic al Hamas
   -, care atestă cumpărarea de bijuterii de lux în valoare de mii de dolari
   în magazine din Fâşia Gaza şi Iran, se explică în comunicat.

   Ofir Gandelman, purtătorul de cuvânt în limba arabă al premierului
   israelian Benjamin Netanyahu, a declarat că unii locuitori ai Gazei au
   început deja "să critice Hamas şi să-şi exprime nemulţumirea pentru
   crimele, umilirea, intimidarea, opresiunea şi foametea lor", conform
   postului de televiziune citat.

   Gandelman s-a adresat apoi locuitorilor din Fâşia Gaza, afirmând: "Există
   o rază de speranţă la orizont. După eliminarea Hamas, vieţile voastre se
   vor îmbunătăţi. Fâşia Gaza va fi reconstruită şi se va bucura de
   securitate, stabilitate şi prosperitate - pentru că nu va mai exista nicio
   organizaţie teroristă în Fâşie".

   "Forţele noastre înconjoară în continuare casa lui Yahya Sinwar, iar
   misiunea noastră este de a-l aresta. Războiul din Gaza se poate încheia în
   două condiţii: în primul rând, eliberarea tuturor ostaticilor şi, în al
   doilea rând, predarea Hamas", a conchis purtătorul de cuvânt citat.

Lupte crâncene între Israel şi Hamas în Khan Yunis şi în toată Gaza

   ACTUALIZARE 12:10 Armata israeliană continuă joi să atace Fâşia Gaza din
   toate direcţiile, după ce a cucerit marele oraş Khan Yunis, unde îl
   vânează pe liderul Hamas pe teritoriul palestinian, relatează AFP,
   potrivit News.ro.

   Prevăzând un "colaps total al legii şi ordinii în curând" în Gaza,
   secretarul general al ONU, Antonio Guterres, a cerut din nou o încetare a
   focului umanitară, primind o respingere dură din partea Israelului.
   Guvernul israelian a autorizat, totuşi, livrarea unui "supliment minim" de
   combustibil în Gaza pentru a evita un "colaps umanitar" şi epidemii.

   Angajat din 27 octombrie într-o ofensivă terestră împotriva Hamas în
   nordul Gaza, în paralel cu campania sa de lovituri aeriene masive,
   Israelul şi-a extins operaţiunile terestre la întregul teritoriu
   palestinian mic şi suprapopulat. Populaţia civilă este forţată să se mute
   într-o zonă din ce în ce mai înghesuită la Rafah, de-a lungul frontierei
   egiptene.

   În Khan Yunis, cel mai mare oraş din sudul Fâşiei Gaza, soldaţii
   israelieni, vehiculele blindate şi buldozerele au ajuns în centrul
   oraşului, potrivit martorilor. Armata israeliană a afirmat miercuri seară
   că a "străpuns liniile de apărare ale Hamas", a "eliminat un număr de
   terorişti" şi a distrus aproximativ "30 de intrări de tuneluri".

   La căderea nopţii, nori groşi de fum negru şi flăcări continuau să se
   ridice din Gaza. În timpul zilei, dâre de rachete trase spre Israel
   dinspre Rafah, în sudul micului teritoriu palestinian, au împânzit cerul.

   Premierul israelian Benjamin Netanyahu a declarat că forţele israeliene
   "înconjoară casa lui (Yahya) Sinouar", liderul Hamas din Gaza din Khan
   Yunis.

   "Sinouar se ascunde sub pământ", a declarat ulterior Daniel Hagari, un
   purtător de cuvânt al armatei, referindu-se la tunelurile Hamas de sub
   Gaza.

   Armata israeliană a anunţat, de asemenea, descoperirea în nordul
   teritoriului, "în inima populaţiei civile", în apropierea unei clinici şi
   a unei şcoli, "a unui depozit de arme foarte mare", considerând că este "o
   dovadă în plus" a utilizării de către Hamas a "scuturilor umane". De
   asemenea, a afirmat că a ucis până în prezent "jumătate din comandanţii"
   Hamas.

   Pe canalul său Telegram, mişcarea islamistă palestiniană a precizat că
   aripa sa armată, brigăzile Ezzedine al-Qassam, "luptă violent împotriva
   forţelor de ocupaţie pe toate liniile de incursiune în Fâşia Gaza".

   "Întregul oraş este distrus şi bombardat neîncetat. Mulţi oameni sosesc
   dinspre nord în condiţii dezastruoase, fără adăpost, căutându-şi copiii',
   a declarat pentru AFP Hassan Al-Qadi, un locuitor din Khan Yunis care a
   fost mutat mai la sud, la Rafah, un oraş la graniţa cu Egiptul.

   În condiţiile în care bilanţul morţilor este în creştere, rezervele de
   alimente sunt reduse şi mii de persoane strămutate au rămas în mizerie,
   secretarul general al ONU, Antonio Guterres, a avertizat în legătură cu o
   "prăbuşire totală a legii şi a ordinii în curând" în Gaza.

   Potrivit Ministerului Sănătăţii din Hamas, 16.248 de persoane, dintre care
   70% femei, copii şi adolescenţi, au fost ucise din 27 octombrie în Fâşia
   Gaza de bombardamentele israeliene.

   Acestea au fost lansate ca represalii la un atac fără precedent comis în 7
   octombrie de comandouri Hamas infiltrate din Gaza, care a ucis 1.200 de
   persoane, majoritatea civili, în Israel, potrivit autorităţilor.

   Potrivit guvernului israelian, 138 dintre cei aproximativ 240 de ostatici
   răpiţi în Israel la 7 octombrie sunt încă reţinuţi în Gaza, după ce la
   sfârşitul lunii noiembrie au fost eliberaţi 105 ostatici, dintre care 80
   în schimbul a 240 de prizonieri palestinieni deţinuţi de Israel, în cadrul
   unui armistiţiu de şapte zile.

   Israelul a promis că va distruge mişcarea islamistă palestiniană aflată la
   putere în Gaza din 2007, care este considerată organizaţie teroristă de
   către Statele Unite, Uniunea Europeană şi Israel.

   Cu toate acestea, guvernul israelian a aprobat miercuri o "livrare minimă
   de combustibil - necesară pentru a evita un colaps umanitar şi izbucnirea
   unor epidemii - în sudul Fâşiei Gaza", a anunţat biroul premierului pe X.
   Cantitatea livrată va fi "stabilită pe parcurs" în funcţie de situaţia
   umanitară, a adăugat acesta.

   Anunţul Israelului vine la două zile după ce principalul său aliat,
   Statele Unite, a cerut ca mai mult combustibil să fie permis în Gaza.

   Potrivit ONU, 1,9 milioane de persoane, aproximativ 85% din populaţie, au
   fost strămutate din cauza războiului din Fâşia Gaza, unde mai mult de
   jumătate din locuinţe au fost distruse sau avariate de bombardamentele
   israeliene.

   ONU a calculat că 30% din teritoriu se află în prezent sub ordinul zilnic
   de evacuare israeliană şi consideră "imposibilă" crearea unor zone sigure
   pentru primirea civililor care fug din calea luptelor.

   Oraşul Rafah, situat la graniţa cu Egiptul, este singurul loc în care se
   mai distribuie ajutor umanitar, deşi în cantităţi limitate, potrivit ONU.
   Miercuri, 80 de camioane cu alimente şi combustibil l-au accesat, faţă de
   o medie de 170 pe zi în timpul pauzei în vigoare între 24 şi 30 noiembrie
   şi 500 înainte de 7 octombrie, a precizat Biroul ONU pentru coordonarea
   afacerilor umanitare (Ocha) în actualizarea sa zilnică.

Organizația Reporteri fără Frontiere cere deschiderea punctului de trecere Rafah
pentru jurnaliști

   ACTUALIZARE 11:50 Organizaţia nonguvernamentală Reporteri fără Frontiere
   (Reporters sans Frontieres, RSF) a îndemnat joi la deschiderea pentru
   jurnalişti a punctului de trecere a frontierei de la Rafah, în Fâşia Gaza,
   unde armata israeliană şi-a extins operaţiunile terestre pe întreg
   teritoriul, informează AFP, potrivit Agerpres.

   Acest punct de trecere între Rafah, în sudul Fâşiei Gaza, şi Egipt, se
   află sub controlul palestinienilor şi egiptenilor.

   Cu toate acestea, subliniază comunicatul RSF, "Israelul supraveghează
   toate activităţile la frontiera de sud şi a bombardat de patru ori acest
   post de frontieră, de la începutul războiului".

   În acest comunicat, organizaţia îndeamnă autorităţile israeliene şi
   egiptene "să deschidă porţile" punctului de trecere, "pentru ca
   jurnaliştii să poată în sfârşit să circule de o parte şi de alta a
   frontierei".

   "Jurnaliştii care au trebuit să se evacueze din nord sunt deja somaţi de
   Israel să se adune la frontiera cu Egiptul, fără posibilitatea de a
   traversa. Şi invers, reporterii internaţionali sunt împiedicaţi să intre",
   subliniază organizaţia.

   "În două luni de război, niciun reporter nu a fost autorizat să intre în
   Fâşia Gaza pe la Rafah, ceea ce aduce în mod clar atingere capacităţii
   mass-media de a acoperi conflictul", continuă RSF.

   Organizaţia nonguvernamentală a amintit că "58 de jurnalişti au fost ucişi
   în Gaza, dintre care 14 în timp ce-şi exercitau meseria, în bombardamente
   israeliene".

   Ca represalii pentru atacul din 7 octombrie, care s-a soldat cu 1.200 de
   morţi potrivit autorităţilor, Israelul a jurat să anihileze mişcarea
   islamistă palestiniană Hamas şi armata sa întreprinde bombardamente
   devastatoare asupra teritoriului palestinian aflat sub asediu, în paralel
   cu o amplă operaţiune terestră lansată pe 27 octombrie.

   Ministerul Sănătăţii al Hamas a informat marţi că au fost înregistraţi
   16.248 de morţi, dintre care peste 70% sunt femei, copii şi adolescenţi,
   în urma bombardamentelor israeliene asupra Gaza.

Șeful diplomației israeliene consideră mandatul șefului ONU drept un „pericol
pentru pacea lumii”

   ACTUALIZARE 10:00 Ministrul israelian de externe, Eli Cohen, a apreciat
   drept un "pericol pentru pacea lumii" mandatul şefului ONU, Antonio
   Guterres, după ce acesta din urmă a invocat o procedură rară în faţa
   Consiliului de Securitate cu privire la războiul din Fâşia Gaza, notează
   AFP.

   "Cererea sa de activare a Articolului 99 (din Carta ONU) şi apelul la
   încetarea focului în Fâşia Gaza constituie sprijin pentru organizaţia
   teroristă Hamas", a acuzat Eli Cohen pe reţeaua socială X (fostă Twitter).

   Antonio Guterres a avertizat miercuri Consiliul de Securitate că războiul
   între Israel şi combatanţii palestinieni din Hamas în Fâşia Gaza ar "putea
   să agraveze ameninţările existente la adresa păcii şi securităţii
   internaţionale".

   El a invocat Articolul 99 din Carta fondatoare a ONU, foarte rar folosit,
   care îi permite să "aducă în atenţia Consiliului de Securitate orice
   chestiune care, în opinia sa, poate ameninţa menţinerea păcii şi
   securităţii internaţionale".

Cronologia evenimentelor de miercuri, 6 decembrie 2023

ONU: Un exod al palestinienilor din Fâșia Gaza ar fi „catastrofal”

   ACTUALIZARE 21:52 Un exod regional al palestinienilor din Fâşia Gaza ar fi
   „catastrofal”, a declarat directorul Înaltului Comisariat al ONU pentru
   Refugiaţi (UNHCR), Filippo Grandi, într-un interviu, subliniind că
   prioritatea este revenirea la armistiţiu.

   „Sper că nu va exista un exod regional al palestinienilor”, a declarat
   Înaltul Comisar, la sediul organizaţiei pe care o conduce la Geneva.

   „Nu trebuie să uităm niciodată că două treimi din populaţia Gazei sunt
   deja refugiaţi din primul război arabo-israelian din 1948-1949”, a adăugat
   el, făcând trimitere la exilul palestinienilor din 1948, sau „Nakba”, care
   se referă la cei aproximativ 760.000 de palestinieni care au fugit atunci
   sau au fost expulzaţi din casele lor.

   Punctul de trecere Rafah, la graniţa cu Egiptul, este singurul punct de
   ieşire de pe teritoriul palestinian care nu este controlat în totalitate
   de Israel. Pentru moment, doar cetăţenii străini şi câţiva răniţi au putut
   să părăsească teritoriul palestinian. Rafah este, de asemenea, singurul
   punct de intrare pentru ajutorul umanitar.

   În opinia lui Filippo Grandi, un nou exod „ar reprezenta o povară
   suplimentară pentru populaţia refugiată, pentru populaţia palestiniană şi
   pentru regiune”.

   Potrivit acestuia, prioritatea este, aşadar, „o revenire la armistiţiu,
   urmată de o încetare umanitară a focului şi de o încetare şi mai stabilă a
   ostilităţilor”, crescând, în acelaşi timp, asistenţa umanitară furnizată
   către Gaza pe care el o consideră „în mare măsură insuficientă”.

   „De aceea, este foarte important să abordăm această problemă pentru a
   evita un exod care ar fi cu adevărat catastrofal”, a insistat el.

   „Palestinienii sunt victimele acestei acţiuni militare. 16.000 de oameni
   au murit şi, de aceea, această acţiune militară trebuie oprită cât mai
   curând posibil. Cred că acesta este obiectivul spre care ar trebui să ne
   îndreptăm cu toţii”, a adăugat el.

   Grandi a precizat, totodată, că o sesiune dedicată Orientului Mijlociu va
   avea loc în timpul Forumului Global pentru Refugiaţi, care se desfăşura în
   perioada 13-15 decembrie la Geneva.

SUA au livrat Israelului 10.000 de tone de echipament militar de la începutul
războiului

   ACTUALIZARE 19:02 Peste 10.000 de tone de echipament militar au fost
   livrate Israelului de către SUA de la începutul războiului din Fâşia Gaza,
   conform datelor oficiale oferite de autorităţile israeliene, relatează
   dpa, citatĂ de Agerpres. 

   Cel de-al 200-lea avion cargo având la bord astfel de echipament a
   aterizat, a anunţat miercuri Ministerul Apărării israelian.

   Ca parte a unei iniţiative comune conduse de Departamentul Apărării
   american şi Israelul au fost livrate, printre altele, vehicule blindate,
   muniţie, echipament individual de protecţie şi echipament medical.

   Washingtonul este cel mai important aliat al Israelului. Guvernul american
   a reafirmat în mod repetat dreptul Israelului la autoapărare încă de la
   începutul războiului din Gaza pe 7 octombrie.

   Cu toate acestea, din cauza numărului mare de victime civile din Fâşia
   Gaza ca urmare a atacurilor Israelului, guvernul american a adoptat un ton
   din ce în ce mai precaut. El a cerut Israelului să asigure o protecţie mai
   eficientă pentru civili în războiul împotriva mişcării islamiste
   palestiniene Hamas.

   Războiul din Gaza a fost declanşat de cel mai grav atac lansat de gruparea
   Hamas pe 7 octombrie împotriva Israelului, când au fost ucise peste 1.200
   de persoane. Ca răspuns, Israelul a lansat bombardamente masive şi, de la
   sfârşitul lunii octombrie, o ofensivă terestră în Fâşia Gaza.

   Potrivit Ministerului Sănătăţii din Gaza, peste 16.200 de persoane au fost
   ucise în Fâşia Gaza. Cifra nu a putut fi verificată din surse
   independente, însă ONU şi observatorii internaţionali au afirmat că
   cifrele oferite în trecut de această autoritate s-au dovedit a fi în
   general credibile.

Lupte violente au loc în oraşul Khan Yunis din sudul Fâşiei Gaza

   ACTUALIZARE 15:46 Armata israeliană a procedat miercuri la noi atacuri
   letale asupra celui mai mare oraş din sudul Fâşiei Gaza, Khan Yunis, aflat
   sub asediu şi unde locuitorii încearcă să se adăpostească de unele dintre
   cele mai grele bombardamente şi lupte din cele două luni de război
   împotriva Hamas, relatează AFP, potrivit News.ro.

   Sute de mii de civili sunt înghesuiţi în acest oraş şi în împrejurimile
   sale, mulţi dintre ei fiind deja strămutaţi de la începutul războiului. Ei
   se confruntă cu o situaţie umanitară catastrofală şi trăiesc înghesuiţi
   într-o zonă din ce în ce mai aglomerată în apropierea graniţei închise cu
   Egiptul. Mii dintre ei, pe jos, înghesuiţi în căruţe sau cu bagajele
   îngrămădite pe acoperişurile maşinilor, continuă să fugă spre sud şi spre
   oraşul vecin Rafah, ca răspuns la ordinele armatei israeliene.

   "Întregul oraş este distrus şi bombardat fără încetare. Mulţi oameni
   sosesc dinspre nord în condiţii dezastruoase, fără adăpost, căutându-şi
   copiii", a declarat pentru AFP Hassan Al-Qadi, un locuitor din Khan Yunis
   strămutat la Rafah. "Vrem să înţelegem. Dacă vor să ne omoare, să ne
   înconjoare într-un singur loc şi să ne elimine pe toţi împreună. Dar a ne
   împinge dintr-un loc în altul nu este corect. Noi nu suntem doar numere.
   Suntem fiinţe umane", a adăugat el.

   Fadi Al-Ashi, un locuitor al oraşului Gaza din nord, a sosit la Rafah după
   ce a rătăcit zile în şir. "Am fost cazaţi în opt sau nouă case înainte de
   a ajunge aici", a spus bărbatul, care a mers pe jos până la Rafah "pentru
   că nu existau maşini sau alte mijloace de transport".

   Angajată din 27 octombrie într-o ofensivă terestră împotriva Hamas în
   nordul Fâşiei Gaza, în paralel cu campania sa de lovituri aeriene, armata
   israeliană şi-a extins operaţiunile terestre la întregul teritoriu şi a
   anunţat marţi că a încercuit Khan Yunis.

   Potrivit Ministerului Sănătăţii controlat de Hamas, 16.248 de persoane,
   dintre care 70% femei, copii şi adolescenţi, au fost ucise în Fâşia Gaza
   de bombardamentele israeliene începând cu 7 octombrie. În Israel, atacul
   efectuat în acea zi de comandouri Hamas infiltrate din Gaza s-a soldat cu
   1.200 de morţi, majoritatea civili, şi peste 240 de ostatici, potrivit
   autorităţilor.

   "Am securizat numeroase bastioane ale Hamas în nordul Fâşiei Gaza, iar
   acum desfăşurăm operaţiuni împotriva bastioanelor sale din sud", a anunţat
   marţi şeful Statului Major al armatei israeliene, generalul Herzi Halevi.
   "Forţele noastre găsesc arme în aproape toate clădirile şi casele, iar
   terorişti - în multe case şi îi înfruntă", a adăugat el.

Israelul susține că a găsit unul dintre cele mai mari depozite de arme lângă o
școală

   ACTUALIZARE 15:30 Forțele de Apărare israeliene susțin că au descoperit
   unul dintre cele mai mari depozite de arme de până acum din Fâșia Gaza.

   Depozitul era format din „sute de rachete și lansatoare” și a fost găsit
   ieri lângă o școală și o clinică din nordul Gazei. Imaginile difuzate de
   IDF au arătat diferite tipuri de arme, inclusiv rachete antitanc,
   dispozitive explozive și rachete cu rază lungă de acțiune. 

   „Aceasta este o dovadă suplimentară a utilizării cinice de către Hamas a
   locuitorilor Fâșiei Gaza ca scuturi umane”, transmite IDF.

Șeful ONU pentru drepturile omului avertizează asupra „riscului crescut de crime
atroce” în Gaza

   ACTUALIZARE 15:20 Șeful ONU pentru drepturile omului a avertizat despre un
   risc crescut de atrocități în Gaza, îndemnând părțile implicate să se
   abțină de la comiterea unor astfel de masacre.

   „Colegii mei umanitari au descris situația ca fiind apocaliptică. În
   aceste circumstanțe, există un risc crescut de crime atroce”, a declarat
   Volker Türk reporterilor la Geneva, potrivit Reuters.

   „Trebuie luate de urgență măsuri, atât de către părțile în cauză, cât și
   de către toate statele, în special cele cu influență, pentru a preveni
   astfel de infracțiuni”.

Şeful diplomaţiei chineze a vorbit cu Blinken despre războiul Israel-Hamas

   ACTUALIZARE 15:10 Şeful diplomaţiei chineze, Wang Yi, a discutat la
   telefon miercuri cu omologul său american, Antony Blinken, în legătură cu
   conflictul dintre Israel şi Hamas, au anunţat cele două ministere,
   transmit Reuters şi AFP.

   "Prioritatea absolută este ca un armistiţiu să pună capăt luptelor cât mai
   curând posibil", a afirmat Wang Yi în cursul convorbirii, potrivit MAE
   chinez.

   Acesta a adăugat că "principalele ţări (...) trebuie să susţină
   obiectivitatea şi imparţialitatea, să dea dovadă de calm şi raţionalitate"
   şi a făcut apel la "toate eforturile" pentru a "împiedica o catastrofă
   umanitară de mare amploare".

   Preşedintele chinez Xi Jinping a pledat personal luna trecută pentru
   încetarea imediată a ostilităţilor, la summitul extraordinar virtual al
   ţărilor emergente din BRICS (Brazilia, Rusia, India, China şi Africa de
   Sud), aminteşte AFP.

   La rândul său, secretarul de stat Antony Blinken a reiterat în convorbirea
   de miercuri că este "imperativ ca toate părţile să lucreze pentru a
   împiedica extinderea conflictului", potrivit diplomaţiei americane.

   China întreţine relaţii bune cu Israelul, dar susţine de câteva decenii
   cauza palestiniană şi consideră Palestina ca fiind un stat. Beijingul
   militează în mod tradiţional pentru o soluţie cu două state.

   Şeful diplomaţiei chineze a asigurat totodată în cursul discuţiei cu
   omologul său american că promovarea unor relaţii "sănătoase, stabile şi
   sustenabile" între cele două ţări reprezintă o sarcină importantă.

   La rândul său, Antony Blinken i-a mulţumit lui Wang pentru faptul că s-a
   deplasat la Ambasada SUA din China pentru a transmite condoleanţe în urma
   decesului fostului secretar de stat Henry Kissinger.

   Henry Kissinger, cel mai influent diplomat american din epoca războiului
   rece, care a contribuit la deschiderea Washingtonului faţă de China, a
   încetat din viaţă la sfârşitul lunii trecute.

   Wang Yi a subliniat în mod repetat că SUA trebuie să înţeleagă pe deplin
   importanţa problemei Taiwanului pentru China şi că moştenirea diplomatică
   a lui Kissinger merită dusă mai departe de următoarele generaţii,
   menţionează Reuters.

Israelul cere ca reprezentanți ai Crucii Roșii să aibă acces la ostaticii
israelieni

   ACTUALIZARE 14:05 Armata israeliană a cerut miercuri ca reprezentanţi ai
   Comitetului Internaţional al Crucii Roşii (CICR) să poată avea acces la
   ostaticii israelieni şi străini deţinuţi din 7 octombrie de către mişcarea
   palestiniană islamistă Hamas şi de aliaţii acesteia în Fâşia Gaza,
   teritoriul vizat de intense bombardamente israeliene, informează AFP.

   "Fiecare minut în captivitate pune în pericol viaţa" ostaticilor,
   "comunitatea internaţională trebuie să acţioneze. Crucea Roşie trebuie să
   aibă acces la ostatici", a declarat purtătorul de cuvânt al armatei
   israeliene, Daniel Hagari.

   "Organizaţiile internaţionale ştiu care este mandatul lor şi cunosc de
   asemenea faptele: Hamas le împiedică să-şi facă munca", a adăugat el.

   Vizat de critici în Israel, CICR a declarat la sfârşitul lui noiembrie
   pentru AFP că nu ştie unde se află ostaticii şi că nu poate avea acces la
   ei în lipsa unui acord din partea celor care îi ţin ostatici.

   Hagari a subliniat că "138 de ostatici, copii, femei şi persoane în
   vârstă, se află în mâinile Hamas de peste 60 de zile, în condiţii brutale
   şi inumane. Unii suferă de boli cronice. Unii au fost răniţi" pe 7
   octombrie, "unii au fost răniţi între timp". "Fiecare zi, absolut fiecare
   minut este critic", a subliniat el.

   Circa 240 de ostatici israelieni şi străini au fost duşi cu forţa în Fâşia
   Gaza de către combatanţii palestinieni care au atacat pe 7 octombrie sudul
   Israelului, ucigând de asemenea peste 1.200 de persoane, majoritatea
   civili, potrivit autorităţilor israeliene.

   Armata israeliană a răspuns imediat cu bombardamente intense asupra Fâşiei
   Gaza, urmate din 27 octombrie de operaţiuni terestre. O săptămână de
   armistiţiu, la sfârşitul lui noiembrie, a permis eliberarea a 105 de
   ostatici, dintre care 80 israelieni şi persoane cu dublă cetăţenie, în
   schimbul a 240 de deţinuţi palestinieni din închisorile israeliene, în
   cadrul unui acord între Israel şi Hamas, încheiat sub egida Qatarului.

   Ostaticii şi deţinuţii palestinieni eliberaţi erau încredinţaţi
   personalului CICR şi transportaţi în vehicule ale organizaţiei.

   Acum Hamas a exclus orice eliberare suplimentară de ostatici fără un
   armistiţiu permanent.

   "Armata israeliană va face tot ce stă în puterea ei pentru a salva
   ostaticii şi a-i readuce acasă. Îi îndemnăm pe ceilalţi să facă acelaşi
   lucru", a spus Hagari.

Cronologia evenimentelor de marți, 5 decembrie 2023

Biden cere condamnarea „fără ambiguitate” a crimelor sexuale comise de Hamas

   ACTUALIZARE 23:30 Preşedintele american, Joe Biden, a cerut marţi, la
   Boston, în cadrul unei întâlniri destinate să strângă fonduri pentru
   campania sa, „condamnarea fără ambiguitate şi fermă a violenţelor sexuale
   comise de teroriştii Ham”, notează AFP, potrivit Agerpres. 

   „Teroriştii Hamas au făcut ca femeile şi fetele să sufere cât mai mult
   posibil” în cursul atacului din 7 octombrie, a spus preşedintele american,
   referindu-se la "mărturiile îngrozitoare despre cruzimea inimaginabilă"
   suportată în acea zi.

   „Oprirea violenţelor împotriva femeilor şi a agresiunilor sexuale
   reprezintă una dintre luptele vieţii mele”, a continuat el.

   „Trebuie cu toţii - guverne, organizaţii internaţionale, societatea civilă
   şi lumea economică - să condamnăm fără ambiguitate şi ferm violenţele
   sexuale comise de teroriştii Hamas”, a îndemnat Joe Biden.

   Preşedintele american a repetat apoi că, în opinia Statelor Unite,
   mişcarea palestiniană poartă responsabilitatea exclusivă pentru reluarea
   ostilităţilor în Fâşia Gaza, după un armistiţiu temporar care a permis
   eliberarea unor ostaticilor pe care îi deţinea, dar nu a tuturor
   persoanelor capturate.

   „Sunt femei, majoritatea cu vârste cuprinse între 20 şi 39 de ani, pe care
   Hamas a refuzat să le elibereze”, făcând astfel imposibilă prelungirea
   armistiţiului, a spus democratul de 81 de ani.

   În Israel, avocate şi activiste denunţă tăcerea organizaţiilor
   internaţionale pentru drepturile femeilor cu privire la aceste acuzaţii de
   crime sexuale.

   Pe lângă uciderea a 1.200 de persoane, majoritatea civili, comisă potrivit
   Israelului în timpul acestui atac, poliţia anchetează violenţe sexuale,
   printre care violuri în grup şi mutilări de cadavre.

Armata israeliană anunță lupte la sol în Khan Younis, în sudul Fâșiei

   ACTUALIZARE 19:40 Forţele de infanterie israeliene - susţinute de avioane
   de vânătoare - au luat cu asalt marţi Khan Younis, principalul oraş în
   sudul Fâşiei Gaza, şi în prezent duc lupte intense la sol, a anunţat marţi
   armata israeliană, în ceea ce a calificat drept cea mai intensă zi de
   lupte din cele cinci săptămâni de operaţiuni terestre împotriva
   combatanţilor Hamas, în timp ce spitalele se luptă să facă faţă zecilor de
   palestinieni morţi şi răniţi, potrivit Reuters şi AFP.

   „Ne aflăm în cea mai intensă zi de la începutul operaţiunii terestre”, a
   declarat comandantul Comandamentului Sud al armatei israeliene, generalul
   Yaron Finkelman, adăugând că forţele israeliene duc lupte de asemenea în
   Jabalia, o mare tabără urbană de refugiaţi şi bastion al Hamas în nordul
   enclavei, lângă oraşul Gaza, şi la Shuja'iyya, la est de oraş.

   „Suntem în centrul Jabalia, în centrul Shuja'iyya, iar acum şi în centrul
   Khan Younis”, a spus el. .

   Acesta pare să fie cel mai mare asalt terestru în Gaza de la încheierea
   acordului temporar de încetare a focului cu Hamas săptămâna trecută.

   Locuitori din Khan Younis au declarat că trupe şi tancuri israeliene au
   trecut prin gardul de frontieră care împrejmuieşte Fâşia Gaza şi s-au
   apropiat de oraş dinspre est.

   După mai multe zile în care au ordonat locuitorilor să fugă din zonă,
   forţele israeliene au lansat marţi noi fluturaşi cu instrucţiuni de a
   rămâne în adăposturi în timpul asaltului.

   „Pentru siguranţa voastră, rămâneţi în adăposturile şi spitalele în care
   vă aflaţi. Nu ieşiţi. Să ieşiţi este periculos. Aţi fost avertizaţi”, se
   spune în fluturaşii adresaţi locuitorilor din şase districte care
   însumează aproximativ un sfert din Khan Younis.

   Israelienii, care luna trecută au ocupat în mare parte jumătatea nordică a
   Fâşiei Gaza înainte de a face o pauză pentru armistiţiul de o săptămână,
   spun că acum îşi extind ofensiva terestră spre sud. Ei consideră că
   comandanţii Hamas pe care vor să îi elimine se ascund în reţelele de
   tuneluri din zonă.

   „Mergem mai departe cu a doua etapă. Această a doua etapă va fi mai
   dificilă din punct de vedere militar”, a declarat purtătorul de cuvânt al
   guvernului israelian, Eylon Levy.

   Oficiali din domeniul sănătăţii din Gaza au declarat că un număr mare de
   persoane au fost ucise într-un atac asupra unor case din Deir al-Balah, la
   nord de Khan Younis. Dr. Eyad Al-Jabri, şeful spitalului Shuhada Al-Aqsa
   din această localitate, a declarat pentru Reuters că cel puţin 45 de
   persoane au fost ucise.

   Reuters nu a reuşit să ajungă în zonă şi nici să confirme numărul
   victimelor.

   Israelul a declanşat ofensiva în Gaza ca represalii după atacul din 7
   octombrie al comandourilor Hamas care au pătruns în comunităţile din sudul
   Israelului, ucigând 1.200 de persoane şi luând alte 240 ostatice, potrivit
   autorităţilor israeliene.

   Conform responsabililor Ministerului Sănătăţii al Hamas, peste 15. 900 de
   palestinieni au fost ucişi în urma atacurilor aeriene israeliene şi a
   altor operaţiun, iar mii de palestinieni sunt daţi dispăruţi şi ar putea
   să fie îngropaţi sub dărâmături.

   În urma bombardamentelor israeliene, 80% din cei 2,3 milioane de locuitori
   din Gaza au trebuit să-şi părăsească locuinţele, majoritatea fugind spre
   sud. Zonele aglomerate din sud adăpostesc acum o populaţie triplă faţă de
   cea obişnuită.

OMS: Situația din Gaza se agravează de la o oră la alta

   ACTUALIZARE 15:40 Un reprezentant al Organizaţiei Mondiale a Sănătăţii în
   Fâşia Gaza a declarat marţi că situaţia în enclava palestiniană se
   deteriorează de la o oră la alta, în timp ce bombardamentele israeliene
   s-au intensificat în sud, în jurul oraşelor Khan Younis şi Rafah, potrivit
   Reuters.

   „Situaţia se agravează de la o oră la alta”, le-a declarat unor jurnalişti
   prin legătură video Richard Peeperkorn, reprezentantul OMS în Fâşia Gaza.
   „Bombardamentele se intensifică peste tot în jur, inclusiv aici, în zonele
   sudice, în Khan Younis şi chiar la Rafah”, a afirmat el.

   Peeperkorn susţine că „prea puţin” ajutor a ajuns în Fâşia Gaza, adăugând
   că OMS este profund îngrijorată de vulnerabilitatea sistemului de sănătate
   din enclava dens populată, pe măsură ce tot mai mulţi oameni se deplasează
   mai spre sud pentru a scăpa de bombardamente.

   „Vom asista la un tipar similar cu cel produs în nord”, a apreciat
   emisarul OMS, referindu-se la o zonă din nordul Fâşiei Gaza care a fost
   puternic bombardată şi aproape izolată de ajutoarele umanitare.

   „Nu trebuie permis ca asta să se întâmple... Vreau să subliniez foarte
   clar că ne confruntăm cu un dezastru umanitar în creştere”, a insistat el.

   Thomas White, director de afaceri în Gaza al Agenţiei ONU pentru
   refugiaţii palestinieni (UNRWA), a declarat că peste 600.000 de locuitori
   au primit ordin să se relocheze pentru a scăpa de bombardamente.

   „Rafah, care în mod normal are o populaţie de 280.000 de locuitori şi care
   găzduieşte deja aproximativ 470.000 de persoane strămutate intern (IDP),
   nu va face faţă unei dublări a IDP”, a scris White pe platforma de
   socializare X (ex-Twitter).

   La rândul său, James Elder, purtător de cuvânt al agenţiei Naţiunilor
   Unite pentru copii (UNICEF), a declarat că zonele din Gaza desemnate ca
   fiind sigure de către Israel nu îndeplinesc nici pe departe cerinţele de
   bază, avertizând că absenţa condiţiilor sanitare şi a adăposturilor au
   creat o „furtună perfectă” pentru apariţia unor focare de boli.

   „O zonă este sigură atunci când se pot garanta condiţiile de hrană, apă,
   medicamente şi adăpost”, le-a declarat el reporterilor prin legătură video
   de la Cairo, după ce a vizitat Gaza.

   „Am văzut cu ochii mei că acestea sunt complet, complet absente... Sunt
   mici petice de pământ arid sau colţuri de stradă. Sunt trotuare... clădiri
   pe jumătate construite. Nu există apă”, a afirmat el, adăugând că „doar o
   încetare a focului îi mai poate salva acum pe copiii din Gaza”.

   Reprezentantul UNICEF a calificat abordarea Israelului de a crea aceste
   zone drept „insensibilă şi rece”.

   Peeperkorn de la OMS a declarat că agenţia s-a conformat unui ordin
   israelian de a retrage proviziile din depozitele din Khan Younis, indicând
   că OMS a fost informată că zona va deveni „cel mai probabil o zonă de
   luptă activă în următoarele zile”.

   „Vrem să ne asigurăm că vom putea livra efectiv materialele medicale
   esenţiale”, a spus el.

   Şeful OMS, Tedros Adhanom Ghebreyesus, a făcut luni apel la Israel să-şi
   retragă ordinul. Israelul a negat că ar fi cerut evacuarea depozitelor,
   potrivit Reuters.

   ACTUALIZARE 14:20 Emirul Qatarului a făcut apel marţi la Consiliul de
   Securitate al ONU să oblige Israelul să se întoarcă la masa negocierilor
   privind războiul din Gaza, subliniind că lipsa de acţiune a comunităţii
   internaţionale în scopul opririi conflictului este „ruşinoasă”, au
   consemnat Reuters şi AFP.

   „Este ruşinos din partea comunităţii internaţionale să permită ca această
   crimă odioasă să continue de aproape două luni, timp în care continuă
   uciderea sistematică şi deliberată de civili nevinovaţi, inclusiv femei şi
   copii”, a declarat şeicul Tamim bin Hamad al-Thani, într-un discurs în
   faţa liderilor reuniţi în capitala Qatarului, Doha, pentru summitul
   Consiliului de Cooperare al Golfului.

Israelul ia în considerare inundarea tunelurilor din Gaza cu apă de mare - WSJ

   ACTUALIZARE 9.30 Israelul a asamblat un sistem amplu de pompe ce ar putea
   fi folosit pentru a inunda tunelurile utilizate de gruparea militantă
   Hamas sub Fâşia Gaza, în încercarea de a-i elimina pe luptătorii
   palestinieni, a relatat Wall Street Journal (WSJ), citând oficiali
   americani, potrivit Reuters.

   La jumătatea lunii noiembrie, armata israeliană a montat cel puţin cinci
   pompe la un kilometru şi jumătate nord de tabăra de refugiaţi Al-Shati.
   Aceste mecanisme ar putea pompa mii de metri cubi de apă pe oră, inundând
   tunelurile în câteva săptămâni, potrivit raportului.

   Nu este clar dacă Israelul va lua în considerare utilizarea pompelor
   înainte ca toţi ostaticii să fie eliberaţi, potrivit articolului din WSJ.
   Hamas a declarat anterior că a ascuns ostatici în "locuri sigure şi în
   tuneluri".

   Când a fost întrebat despre articol, un oficial american a declarat că are
   sens ca Israelul să facă tunelurile inoperabile şi că analizează mai multe
   variante pentru  a face acest lucru.

   Ministerul israelian al Apărării nu a răspuns unei solicitări de
   comentarii, menţionează Reuters.

   Potrivit The Wall Street Journal,  un oficial al Forţelor de Apărare ale
   Israelului (IDF) a refuzat să comenteze planul de inundare a tunelurilor,
   dar a fost citat spunând că "IDF acţionează pentru a dezafecta
   capacităţile teroriste ale Hamas în diverse moduri, folosind diferite
   instrumente militare şi tehnologice".

   Israelul a informat pentru prima dată Statele Unite cu privire la această
   opţiune luna trecută, potrivit The Wall Street Journal, care mai spune că
   oficialii nu ştiu cât de aproape este guvernul premierului Benjamin
   Netanyahu de a pune în aplicare planul. Israelul nu a luat încă o decizie
   finală de a merge mai departe sau de a exclude acest scenariu, au declarat
   oficialii citaţi.

Israelul neagă că a cerut OMS să golească un depozit cu ajutoare medicale din
Gaza

   ACTUALIZARE 8.55 Armata israeliană a negat marţi că a cerut Organizaţiei
   Mondiale a Sănătăţii (OMS) să golească în termen de 24 de ore un depozit
   cu ajutoare medicale din sudul Fâşiei Gaza, aşa cum a susţinut secretarul
   general al organizaţiei.

   "Astăzi, OMS a primit o notificare de la Forţele de apărare ale Israelului
   pentru a ne scoate proviziile din depozitul nostru medical din sudul
   Fâşiei Gaza în 24 de ore deoarece operaţiunile la sol îl vor face
   inutilizabil", a anunţat şeful OMS, Tedros Adhanom Ghebreyesus, pe reţeaua
   de socializare X ( fost Twitter). "Solicităm Israelului să retragă acest
   ordin şi să ia toate măsurile posibile pentru a proteja civilii şi
   infrastructura civilă, inclusiv spitalele şi instalaţiile umanitare", a
   adăugat el.

   Organismul din cadrul Ministerului israelian al Apărării care
   supraveghează activităţile civile din Teritoriile Palestiniene (Cogat) a
   răspuns, tot pe X: "'Adevărul este că nu am cerut evacuarea depozitelor şi
   am făcut acest lucru clar şi în scris oficialilor relevanţi ai ONU. Ne
   aşteptăm ca un oficial ONU să fie cel puţin exact (în cuvintele sale)", a
   spus Cogat.

   Acest episod are loc în contextul în care Israelul a informat în ultimele
   zile ONU că nu va reînnoi viza coordonatorului umanitar pentru teritoriile
   palestiniene, canadianca Lynn Hastings, acuzată că nu este "imparţială" de
   către autorităţile israeliene. Armata israeliană şi-a întărit controlul
   asupra sudului Fâşiei Gaza, unde zeci de tancuri au intrat luni, făcând
   situaţia şi mai periculoasă pentru o populaţie prinsă în capcana
   bombardamentelor.

   La o conferinţă de presă la Cairo, dr. Ahmed Al-Mandhari, directorul
   biroului regional al OMS pentru Mediterana de Est, a asigurat că "OMS este
   profund îngrijorată de reluarea ostilităţilor, inclusiv a bombardamentelor
   intense în Gaza". "Am văzut ce s-a întâmplat în nordul Gazei. Acest lucru
   nu poate servi drept model pentru sud", a spus directorul regional al OMS
   în timpul briefing-ului din capitala Egiptului. "Intensificarea
   operaţiunilor militare terestre în sudul Gazei, în special în Khan Younis,
   riscă să priveze mii de oameni de îngrijire medicală", a adăugat el.

Zeci de mii de palestinieni strămutați sosesc la Rafah. ONU avertizează că se
răspândesc bolile și păduchii

   ACTUALIZARE 8.30 Zeci de mii de palestinieni strămutați au sosit în Rafah,
   la granița cu Egiptul, în ultimele două zile, a transmis Organizația
   Națiunilor Unite, scrie CNN. Declarația vine după ce armata israeliană a
   spus duminică că își extinde operațiunile terestre în toată Gaza.

   „Având în vedere că adăposturile din orașul Rafah și-au depășit cu mult
   capacitatea, majoritatea nou veniților, strămutați, stau pe străzi și în
   zonele goale din oraș, unde au ridicat corturi și adăposturi improvizate”,
   a comunicat Agenția ONU pentru Coordonarea Afacerilor Umanitare (OCHA). 

   Dintre cele aproximativ 1,8 milioane de persoane strămutate în Gaza,
   aproape 1 milion se adăpostesc în cele 99 de facilități administrate de
   agențiae ONU pentru refugiații palestinieni, inclusiv în Khan Younis și
   Rafah.

   Agenția a avertizat cu privire la răspândirea bolilor din cauza
   supraaglomerării și a condițiilor sanitare precare din adăposturi și spune
   că s-au înmulțit bolile și afecțiunile transmisibile, cum ar fi diareea,
   infecțiile respiratorii acute, infecțiile cutanate. Din cauza lipsei
   condițiilor de igienă, s-au înmulțit păduchii.

   Luni, OCHA a declarat că a primit rapoarte despre focare de hepatită în
   adăposturile pentru refugiați din Gaza.

Doar 100 de camioane cu ajutoare umanitare au intrat luni în Gaza. ONU: Un
"scenariu şi mai infernal este pe cale să se desfăşoare"  

   ACTUALIZARE 8.00 Doar 100 de camioane care transportau ajutoare umanitare
   şi 69.000 de litri de combustibil au intrat în Gaza prin punctul de
   trecere a frontierei Rafah, a anunţat Biroul Naţiunilor Unite pentru
   Coordonarea Afacerilor Umanitare (OCHA) într-o declaraţie făcută marţi
   dimineaţă, ora locală, potrivit CNN. Un "scenariu şi mai infernal este pe
   cale să se desfăşoare" dacă nu se permite intrarea mai multor ajutoare în
   Gaza, a declarat luni coordonatorul umanitar al ONU, Lynn Hastings, într-o
   declaraţie.

   "Această cifră este cu mult sub media zilnică de 170 de camioane şi
   110.000 de litri de combustibil care intraseră în timpul pauzei umanitare
   implementate între 24 şi 30 noiembrie", se arată în declaraţie.

   OCHA a adăugat că distribuţia de ajutoare în Khan Younis "s-a oprit în
   mare parte" din cauza luptelor intense, în timp ce în Rafah a avut loc o
   distribuţie limitată de ajutoare, în principal făină şi apă. Anterior,
   luni, ora locală,

   Coordonatorul activităţilor guvernamentale din Israel în Teritori (COGAT)
   a declarat că 180 de camioane cu ajutoare au intrat în Gaza, susţinând că
   volumul de ajutoare a fost similar cu cel primit de Gaza în timpul
   armistiţiului de şapte zile. Camioanele - care transportau alimente, apă,
   echipamente medicale şi alte bunuri - au fost trimise "la cererea
   administraţiei americane şi în coordonare cu Egiptul", a declarat un
   purtător de cuvânt al COGAT.

   "Toate echipamentele au fost inspectate la punctul de trecere Nitsana
   înainte de a fi autorizate să intre în Fâşia Gaza", se arată în
   declaraţie, referindu-se la locul în care Israelul verifică bunurile
   transportate înainte de a intra în Gaza. Volumul de ajutor este similar cu
   sumele pe care Gaza le primea în timpul armistiţiului care a durat şapte
   zile şi care acum a expirat.

   COGAT a mai spus că două cisterne cu motorină au fost trimise din Egipt
   către agenţiile de ajutor umanitar care operează în Gaza.

   "Admiterea combustibililor, care sunt destinaţi funcţionării
   infrastructurii vitale din Fâşia Gaza, a fost coordonată şi supravegheată
   de Israel", a declarat acesta.

   Un "scenariu şi mai infernal este pe cale să se desfăşoare" dacă nu se
   permite intrarea mai multor ajutoare în Gaza, a declarat luni
   coordonatorul umanitar al ONU, Lynn Hastings, într-o declaraţie.

   Cantitatea actuală de ajutor este insuficientă, iar condiţiile necesare
   pentru a livra ajutorul în Gaza nu există, potrivit lui Hastings,
   coordonator special adjunct pentru procesul de pace din Orientul Mijlociu
   şi coordonator rezident al Naţiunilor Unite pentru Teritoriile
   Palestiniene Ocupate.

Doi civili ucişi pentru fiecare luptător Hamas ucis (armata israeliană)

   ACTUALIZARE 7.45 Un număr de aproximativ doi civili au fost ucişi pentru
   fiecare luptător Hamas ucis în Fâşia Gaza, au declarat luni înalţi
   oficiali militari israelieni sub protecţia anonimatului, informează AFP,
   citat de Agerpres.

   "Nu spun că este bine că avem un raport de doi la unu", a spus un oficial
   la o conferinţă de presă, adăugând că utilizarea scuturilor umane face
   parte din "strategia de bază" a Hamas. "Este de sperat că acest raport va
   fi mult mai mic în următoarea fază a războiului", a adăugat el.

   Numărul tot mai mare de morţi şi criza umanitară din Gaza au stârnit
   indignare în întreaga lume. Ministerul Sănătăţii din Gaza, condus de
   Hamas, spune că în urma campaniei Israelului asupra Fâşiei Gaza, după 7
   octombrie, au fost ucise aproape 16.000 de persoane. Întrebat despre
   informaţiile care circulă, conform cărora au fost ucişi 5.000 de luptători
   Hamas, unul dintre aceşti înalţi oficiali a răspuns că "cifrele sunt mai
   mult sau mai puţin precise".

   Statele Unite, principalul aliat al Israelului, i-au cerut acestuia să
   facă mai mult pentru a evita victimele civile pe măsură ce operaţiunile se
   deplasează spre sud, unde mulţi locuitori din Gaza şi-au căutat refugiu
   după ce au fugit din nordul devastat.

Zonele pe care IDF le vizează în sudul Gazei

   Armata desfăşoară un software de cartografiere de înaltă tehnologie pentru
   a încerca să reducă numărul victimelor civile. Sistemul integrează semnale
   de telefoane mobile, supraveghere aeriană şi inteligenţă artificială
   pentru a menţine o hartă actualizată constant, care arată concentraţia
   populaţiei pe întreg teritoriul. Cele 623 de celule ale hărţii sunt
   codificate în culori, cu verde fiind desemnate zonele în care cel puţin
   75% din populaţie a fost evacuată.

   "În sud, întrucât aproape că am dublat populaţia, operaţiunile sunt mult
   mai precise", a spus oficialul. "Ne luăm mai mult timp pentru a ne asigura
   că eforturile noastre (de a avertiza civilii) sunt eficiente".

   Harta, rezultatul a opt ani de cercetare, este pusă la dispoziţia
   comandanţilor şi unităţilor de pe teren, au adăugat aceştia. Oficiul ONU
   pentru Coordonarea Afacerilor Umanitare (OCHA) a pus însă sub semnul
   întrebării utilitatea unui astfel de instrument într-o regiune în care
   accesul la telecomunicaţii şi la electricitate este sporadic.

   ACTUALIZARE 7.15 Daniel Hagari, purtător de cuvânt al armatei israeliene:
   "Am intrat într-o nouă fază a războiului împotriva Hamas."

   La mai bine de o lună de când au pătruns în nordul Fâșiei Gaza, soldații
   isralieni au extins operațiunile și în sudul enclavei. Armata le-a cerut
   civililor să evacueze anumite zone, dar locurile în care aceștia pot să
   fugă sunt tot mai puține și nici acelea nu le oferă siguranță.

   "Ne-au spus să ne mutăm din nord, în Khan Younis, pentru că sudul este mai
   sigur, iar acum au bombardat și Khan Younis. Nici măcar în Khan Younis nu
   mai este sigur acum și chiar dacă ne mutăm în Rafah, nici acolo
   nu suntem în siguranță".

   Daniel Hagari, purtător de cuvânt al armatei israeliene: "Îi urmărim pe
   cei din Hamas oriunde se ascund - în nord și în sud, căutăm fiecare
   lansator de rachete, depozit de arme, centru de comandă și control."

   În timp ce oficialii ONU spun că aproape două milioane de oameni și-au
   părăsit casele, președintele Turciei a ieșit din nou la atac împotriva lui
   Benjamin Netanyhau.

   Recep Erdogan, președintele Turciei: "Este clar în acest moment că
   Netanyahu, care este măcelarul din Gaza dincolo de a fi un criminal de
   război, va fi judecat drept măcelarul din Gaza, așa cum a fost judecat și
   Miloșevici."

   Extinderea operațiunilor în sudul Fâșiei Gaza aduce noi critici din partea
   cancelariilor occidentale, care se declaraseră oricum nemulțumite de
   moartea a peste 15 mii de palestinieni. Berlinul, de exemplu, a cerut
   guvernului israelian să le garanteze o protecție reală a civililor prinși
   în mijlocul luptelor.

Cronologia evenimentelor de luni, 4 decembrie 2023

Armata israeliană spune că „acţionează în forţă” la Khan Yunis, în sudul Fâşiei
Gaza

   ACTUALIZARE 16:55 Armata israeliană a afirmat luni că acţionează „în
   forţă” în împrejurimile oraşului Khan Yunis, în sudul Fâşiei Gaza, vizat
   de bombardamente intense şi în apropiere de care au început să intre în
   tancuri, relatează AFP, citată de Agerpres.

   „Luptele şi înaintarea la sol a armatei israeliene în zona oraşului Khan
   Yunis nu mai permit civililor să se deplaseze pe şoseaua Salaheddin, în
   nordul şi estul oraşului”, a precizat armata într-un comunicat.

   Această porţiune a rutei, care leagă nordul de sudul enclavei, „constituie
   un câmp de luptă şi este extrem de periculos să te apropii de ea”, se mai
   spune în comunicat.

   Civilii care fug de bombardamente şi lupte în direcţia frontierei cu
   Egiptul trebuie să o ia pe drumul de coastă la vest de oraş.

OMS va organiza o sesiune extraordinară pentru a discuta despre condițiile de
sănătate în Gaza

   ACTUALIZARE 16:35 Organizaţia Mondială a Sănătăţii (OMS) va organiza o
   sesiune extraordinară a Comitetului său Executiv pe 10 decembrie pentru a
   discuta despre condiţiile de sănătate din Gaza şi Cisiordania, potrivit
   unui document al agenţiei globale de sănătate a ONU şi ambasadorului
   palestinian, informează luni Reuters.

   Directorul general Tedros Adhanom Ghebreyesus a convocat sesiunea după ce
   a primit o solicitare din partea a 14 membri ai board-ului OMS, se arată
   în documentul OMS. 

   Ambasadorul palestinian pe lângă ONU de la Geneva, Ibrahim Khraishi, a
   declarat că întâlnirea se va concentra în principal asupra Gazei, dar va
   acoperi şi atacurile asupra sectorului sănătăţii din Cisiordania.

   „Vrem să dăm putere OMS şi să cerem ca partea israeliană să nu ţintească
   sectorul medical. Vrem să permitem provizii medicale proaspete”, a
   declarat el pentru Reuters, adăugând că misiunea sa diplomatică elaborează
   o moţiune ce urmează a fi revizuită de consiliul de administraţie format
   din 34 de membri.

   Doar o parte din spitalele din Gaza sunt în prezent operaţionale, din
   cauza bombardamentelor şi a lipsei de combustibil, iar cele care încă
   funcţionează sunt din ce în ce mai copleşite de un nou val de răniţi care
   sosesc.

   Israelul acuză Hamas că foloseşte civili din Gaza ca scuturi umane,
   plasând centre de comandă şi arme în spitale şi alte clădiri civile.

   Un consilier principal al prim-ministrului Benjamin Netanyahu a declarat
   sâmbătă că Israelul va facilita furnizarea de ajutor umanitar către
   civilii din Gaza pe măsură ce luptele vor fi reluate acolo.

Preşedinta CICR spune că „suferinţa populaţiei din Gaza este intolerabilă”

   ACTUALIZARE 16:30 Preşedinta Comitetului Internaţional al Crucii Roşii
   (CICR), Mirjana Spoljaric, a anunţat luni pe reţeaua socială X (fostă
   Twitter) că a ajuns în Fâşia Gaza, denunţând suferinţa „intolerabilă” a
   populaţiei, relatează AFP, citată de Agerpres.

   „Am ajuns în Gaza, unde suferinţa populaţiei este intolerabilă. Reiterez
   apelul nostru urgent ca civilii să fie protejaţi conform legilor
   războiului şi ca ajutorul să intre neîngrădit. Ostaticii trebuie eliberaţi
   şi CICR autorizat să-i viziteze în siguranţă”, a scris ea.

   Într-un comunicat CICR, ea a anunţat că intenţionează să meargă în Israel
   „în următoarele săptămâni”, organizaţia fiind acuzată că a făcut prea
   puţin pentru ostaticii din Gaza, dar şi pentru prizonierii palestinieni.

   Potrivit CICR, vizita sa în Gaza urmăreşte „să facă să avanseze eforturile
   de a atenua bilanţul umanitar greu pe care actualul conflict îl are asupra
   civililor”, în condiţiile în care luptele dintre armata israeliană şi
   Hamas au fost reluate la 1 decembrie.

   „Nivelul suferinţei umane este intolerabil. Este inacceptabil ca civilii
   să nu aibă un loc sigur în care să meargă în Gaza şi, cu un asediu militar
   instituit, nu este posibil un răspuns umanitar adecvat în acest moment”, a
   mai spus Spoljaric.

   Ea urmează să se întâlnească cu echipa CICR în Gaza şi să viziteze
   spitalul european, unde echipele medicale ale CICR realizează intervenţii
   chirurgicale salvatoare alături de personalul medical local. CICR
   furnizează, de asemenea, echipamente medicale şi alte provizii
   instituţiilor medicale din Gaza, precum şi mijloace de trai pentru
   persoanele strămutate.

   Semiluna Roşie palestiniană oferă, de asemenea, sprijin, furnizând mai
   ales ambulanţe, iar unii dintre membrii săi au fost ucişi în exerciţiul
   funcţiunii în ultimele săptămâni.

   „Un flux constant şi nestingherit de ajutor trebuie autorizat să intre în
   Gaza. Toate persoanele private de libertate trebuie tratate cu umanitate”,
   a insistat Spoljaric

Erdogan spune că premierul israelian Netanyahu va fi judecat ca criminal de
război

   ACTUALIZARE 14:35 Preşedintele turc, Recep Tayyip Erdogan, a afirmat luni
   că premierul israelian, Benjamin Netanyahu, va fi judecat la un moment dat
   ca criminal de război pentru ofensiva Israelului în Fâşia Gaza, transmite
   Reuters.

   Liderul de la Ankara a condamnat în acelaşi timp Occidentul pentru
   sprijinul acordat statului evreu.

   Turcia susţine rezolvarea conflictului de decenii între palestinieni şi
   israelieni prin soluţia cu două state. Ankara i-a criticat vehement pe
   israelieni pentru atacurile care potrivit autorităţilor din Gaza au ucis
   peste 15.000 de oameni, ca ripostă la raidurile din 7 octombrie ale
   grupării islamiste Hamas în Israel. Spre deosebire de aliaţii săi
   occidentali din NATO şi de unele state din Golf, Turcia nu consideră Hamas
   o organizaţie teroristă şi permite unor membri ai acesteia să locuiască pe
   teritoriul turc.

   Preşedintele turc a declarat în discursul ţinut la o reuniune a
   Organizaţiei Cooperării Islamice la Istanbul că ţările occidentale care
   susţin Israelul acordă acestui stat „sprijin necondiţionat pentru uciderea
   de copii” şi sunt complice la aceste crime.

   „În afara faptului că este un criminal de război, Netanyahu - care chiar
   acum este măcelarul Gazei, va fi judecat ca măcelar al Gazei la fel cum a
   fost judecat Slobodan Miloşevici”, fostul preşedinte iugoslav judecat la
   Haga pentru genocid, crime împotriva umanităţii şi crime de război.

   „Cei care încearcă să treacă peste morţile tuturor acelor nevinovaţi
   folosind Hamas ca pretext nu mai au nimic de spus omenirii”, a adăugat
   Erdogan.

   Preşedintele, al cărui partid de guvernământ are origini islamiste, a
   susţinut că un aşa-numit grup de contact format din ţări musulmane,
   constituit luna trecută de Organizaţia Cooperării Islamice şi de Liga
   Arabă pentru negocieri cu Occidentul şi cu alte părţi privind Gaza, îşi va
   continua discuţiile până la încetarea războiului.

   „Este absolut necesar să evaluăm în acest cadru Consiliul ONU pentru
   Drepturile Omului şi Curtea Penală Internaţională”, a mai spus Erdogan,
   adăugând că nu trebuie uitat arsenalul nuclear israelian.

   El a cerut de multă vreme reformarea Consiliului de Securitate al
   Naţiunilor Unite, prin extindere; acum, a insistat că ONU nu a trecut
   testul legat de Gaza şi a cerut o reformă urgentă, repetând că cei cinci
   membri permanenţi ai Consiliului - SUA, Rusia, China, Regatul Unit şi
   Franţa - nu reprezintă întreaga lume.

   „Eforturile sincere ale secretarului general (al ONU, Antonio) Guterres,
   au fost sabotate de membrii Consiliului de Securitate. Niciunul din noi nu
   trebuie să accepte acest sistem”, a spus el, apreciind că „o astfel de
   structură nu poate aduce omenirii pace şi speranţă”.

Zeci de tancuri israeliene au intrat în sudul Fâşiei Gaza

   ACTUALIZARE 14:15 Zeci de tancuri israeliene au intrat luni în sudul
   Fâşiei Gaza asediate, unde armata îşi extinde ofensiva terestră împotriva
   Hamas, în ciuda prezenţei a sute de mii de civili şi a tensiunilor tot mai
   mari din regiune, relatează AFP, citată de News.ro.

   Angajată din 27 octombrie într-o ofensivă terestră în nordul Fâşiei Gaza,
   armata israeliană şi-a intensificat raidurile aeriene în sud de la
   reluarea luptelor, la 1 decembrie, după un armistiţiu de şapte zile,
   anunţând că îşi extinde acum operaţiunile „în întreaga Fâşie Gaza”.

   „Armata operează acolo unde Hamas are bastioane”, a declarat duminică
   seara purtătorul său de cuvânt Daniel Hagari.

   Luni, zeci de tancuri, transportoare de trupe şi buldozere israeliene au
   intrat în sudul Fâşiei Gaza, în apropiere de marele oraş Khan Younes.

   Între timp, mai multe zone de tensiune în Orientul Mijlociu îngrijorează
   comunitatea internaţională, după incidentele de duminică din Marea Roşie
   şi din Irak, în timp ce violenţele s-au intensificat de la începutul
   războiului în Cisiordania ocupată şi la frontiera dintre Israel şi Liban.

Operațiunile din nordul Fâșiei Gaza sunt „aproape finalizate”

   ACTUALIZARE 12:55 Operațiunile Forțelor de Apărare Israeliene la nord de
   Fâșia Gaza sunt „aproape finalizate”, potrivit unui general israelian,
   citat de Sky News.

   „Obiectivele din partea nordică au fost aproape îndeplinite. Începem să
   extindem operațiunea terestră în alte părți ale Fâșiei, cu un singur scop
   - să eliminăm Hamas”, a adăugat generalul Hisham Ibrahim.

Procesul pentru corupţie al premierului israelian Netanyahu a fost reluat

   ACTUALIZARE 12:50 Procesul pentru corupţie al premierului israelian
   Benjamin Netanyahu s-a reluat luni la Ierusalim, la circa două luni după
   suspendarea sa din cauza atacului sângeros al mişcării palestiniene
   islamiste Hamas din 7 octombrie, relatează AFP, citată de Agerpres.

   Netanyahu, în vârstă de 74 de ani, este bănuit că a primit de la o serie
   de persoane ultrabogate un important volum de cadouri în valoare de circa
   700.000 de şekeli (176.000 de euro), sub formă de trabucuri, sticle de
   şampanie şi bijuterii, între 2007 şi 2016.

   Premierul este acuzat de corupţie, fraudă şi abuz de încredere.

   Între presupuşii săi „binefăcători” se numără „nababul” hollywoodian Arnon
   Milchan, producător al unor pelicule de succes ca „Pretty Woman” sau
   „Născuţi asasini”, Netanyahu fiind bănuit că a susţinut o măsură fiscală
   care i-ar fi adus acestuia milioane de dolari în plus, dar Ministerul
   Finanţelor s-a opus.

   Premierul israelian susţine că a acceptat doar cadouri de la prieteni,
   fără să le fi cerut, şi că este victima unei vânători de vrăjitoare.

   Potrivit presei israeliene, Netanyahu nu va fi chemat la bară în viitorul
   imediat, dar ar putea compărea pentru a depune mărturie peste câteva luni.

   Procesul început în 2020 este o premieră în Israel pentru un prim-ministru
   în exerciţiu.

   Responsabili politici apropiaţi ai premierului au criticat reluarea
   audierilor în plin război. Acestea vor fi, în orice caz, unele reduse,
   având în vedere mobilizarea rezerviştilor din rândurile martorilor şi
   avocaţilor.

IDF: „Hamas încă nu este înfrântă total în nordul Gazei”

   ACTUALIZARE 11:20 Campania armatei israeliene în nordul Fâşiei Gaza
   continuă simultan cu avansarea către sudul enclavei palestiniene, în
   scopul distrugerii poziţiilor mişcării islamiste palestiniene Hamas, a
   anunţat luni purtătorul de cuvânt al Forţelor de Apărare Israeliene (IDF),
   Jonathan Conricus, relatează DPA, citată de Agerpres.

   „Nu i-am înfrânt total din punct de vedere militar în nord, dar am făcut
   progrese. Le-am spus de la început civililor israelieni şi oricui din lume
   ne asculta că lupta contra Hamas va dura, din păcate. Este o operaţiune
   dificilă pe un teren dificil unde luptăm contra unui inamic foarte hotărât
   care nu are nicio problemă să sacrifice civili pentru cauza sa militară”,
   a declarat Conricus pentru CNN.

   Reprezentantul IDF a respins acuzaţiile formulate de organizaţii umanitare
   conform cărora sutelor de mii de civili din partea de sud a oraşului Gaza
   nu li se acordă suficient timp de către armata israeliană pentru a ajunge
   în locuri sigure.

   „Se face totul pentru a proteja civilii. Dacă Hamas s-ar fi plasat în
   afara zonelor urbane şi ar fi luptat acolo cu noi, atunci evident
   populaţia civilă nu ar fi fost afectată. Dar Hamas nu a făcut asta”, a
   spus Jonathan Conricus, care a acuzat încă o dată mişcarea islamistă
   palestiniană că îi foloseşte pe civili drept „scuturi umane”.

   Anterior, purtătorul de cuvânt al UNICEF, James Elder, criticase dur
   Israelul pentru atacurile sale, referindu-se la o „baie de sânge” în sudul
   oraşului Gaza.

Armata israeliană bombardează sudul Fâșiei Gaza

   ACTUALIZARE 10:50 Israelul și-a extins operațiunea și în sudul Fâșiei
   Gaza. Armata israeliană a atacat în noaptea de duminică spre luni mai
   multe ținte, iar palestinienii au fost avertizați să evacuze teritoriul de
   urgență.

Israelul i-a declarat morţi în captivitate pe unii dintre ostaticii ţinuţi de
Hamas în Fâşia Gaza

   ACTUALIZARE 10:40 Israelul îi declară morţi în captivitate pe unii dintre
   ostaticii ţinuţi de Hamas în Fâşia Gaza, chiar dacă în paralel încearcă să
   recupereze ostaticii prin discuţii indirecte cu mişcarea islamistă
   palestiniană şi prin operaţiuni militare în enclava palestiniană, o măsură
   menită să aducă o oarecare alinare familiilor celor răpiţi, notează luni
   Reuters.

   Un comitet medical cu trei membri, creat la nivelul Ministerului Sănătăţii
   israelian, analizează atent înregistrările video ale atacului comis de
   Hamas în sudul Israelului pe 7 octombrie pentru a identifica semne de răni
   grave în rândul persoanelor răpite şi coroborează informaţiile cu
   mărturiile ostaticilor eliberaţi până acum.

   Acest lucru poate fi suficient pentru a ajunge la concluzia că un ostatic
   a decedat, chiar dacă niciun medic nu s-a pronunţat oficial, a afirmat
   Hagar Mizrahi, şefa comitetului respectiv.

   „Declararea morţii nu este niciodată o problemă uşoară şi cu siguranţă nu
   în situaţia implicării noastre”', a declarat Mizrahi.

   Potrivit acesteia, comitetul pe care îl conduce răspunde „dorinţei
   familiilor celor răpiţi şi aflaţi în Gaza de a şti cât mai mult posibil
   despre cei dragi”.

   Dintre cei aproximativ 240 de oameni luaţi ostatici de Hamas pe 7
   octombrie, 108 au fost eliberaţi în schimbul punerii în libertate de către
   Israel a unor deţinuţi palestinieni aflaţi în închisori israeliene.

   De la armistiţiul temporar între Israel şi Hamas, început în 24 noiembrie,
   convenit iniţial pentru patru zile şi ulterior prelungit până la 1
   decembrie, autorităţile israeliene au declarat morţi în captivitate şapte
   civili şi un colonel din armata sa. Israelul susţine că în Gaza încă se
   află 137 de ostatici, fără a se cunoaşte exact starea lor.

   Informaţia nu a fost confirmată de Hamas. Mişcarea palestiniană a declarat
   anterior că zeci de ostatici şi-au pierdut viaţa ca urmare a loviturilor
   aeriene efectuate de forţele israeliene împotriva Gaza, a ameninţat că va
   executa dintre ostatici şi a sugerat că unii ostatici se află în mâinile
   altor facţiuni înarmate palestiniene.

   Ostaticii sunt ţinuţi fără posibilitatea de a comunica, în ciuda
   apelurilor Israelului către Crucea Roşie pentru a organiza vizite şi a
   verifica starea lor de sănătate.

   Riscul de a greşi a fost evident în cazul lui Emily Hand, care a fost dată
   dispărută pe 7 octombrie şi al cărei tată, Tom, a fost iniţial informat
   „neoficial” că fiica sa fusese ucisă. În realitate, fata fusese luată
   ostatică şi a fost eliberată în timpul armistiţiului recent între Israel
   şi Hamas.

Peste 15.000 de palestinieni au fost uciși de la începutul războiului

   ACTUALIZAQRE 10:35 Peste 15.500 de palestinieni au fost ucişi în urma
   atacurilor israeliene în ultimele două luni, a anunţat duminică Ministerul
   Sănătăţii din Gaza.

   Potrivit purtătorului de cuvânt al ministerului, Ashraf al-Qudra, 70%
   dintre palestinienii ucişi erau femei şi copii, relatează Agenţia
   France-Presse. 41.316 au fost răniţi, a precizat el.

   „În ultimele ore, au fost scoşi de sub dărâmături şi duşi la spitale 316
   morţi şi 664 de răniţi, dar mulţi alţii sunt încă sub dărâmături”, a
   adăugat al-Qudra.

Comandantul batalionului Shati al Hamas, ucis într-un atac aerian

   ACTUALIZARE 10:30 Forţele Armate israeliene anunţă că l-au ucis pe
   comandantul batalionului Shati al Hamas într-un atac aerian. De asemenea,
   Israelul îşi extinde operaţiunile terestre în toată Fâşia Gaza.

   Israelul l-a „eliminat” duminică pe comandantul Batalionului Shati al
   Hamas într-un atac aerian al unui avion de luptă, a declarat duminică
   purtătorul de cuvânt al Forţelor Armate ale Israelului, Daniel Hagari,
   într-o conferinţă de presă.

   Comandantul a fost responsabil pentru efectuarea raidurilor pe teritoriul
   israelian în atacul din 7 octombrie, a spus Hagari.

   „În urma informaţiilor IDF şi ISA, un avion de luptă IDF l-a lovit şi ucis
   pe Haitham Khuwajari, comandantul batalionului Shati al Hamas. Sub comanda
   sa, teroriştii Hamas au efectuat raiduri în teritoriul israelian pe 7
   octombrie, în timpul invaziei şi masacrului din sudul Israelului”, conform
   unei declaraţii comune a IDF şi a Agenţiei de Securitate din Israel care a
   urmat conferinţei de presă.

   Declaraţia mai spune că Khuwajarai „era la comanda forţelor Hamas care
   luptau împotriva soldaţilor IDF în zona Shati”.

   IDF a preluat controlul taberei de refugiaţi Al-Shati situată în nordul
   fâşiei Gaza la mijlocul lunii noiembrie.

   Armata israeliană a precizat că va „continua să monitorizeze zona şi să
   elimine pe fiecare dintre comandanţii care controlerază zona, aşa cum au
   făcut ieri în batalionul Sajaya”.

   De asemenea. Israelul îşi extinde operaţiunile terestre pe toată Fâşia
   Gaza, au anunţat duminică Forţele Armate ale Israelului.

   „IDF reia şi extinde operaţiunile la sol împotriva bastioanelor Hamas în
   toată Fâşia Gaza”, a declarat duminică purtătorul de cuvânt al IDF, Daniel
   Hagari, într-o conferinţă de presă.

   Hagari a subliniat, de asemenea, „importanţa asistenţei aeriene furnizate
   de Forţele Aeriene forţelor terestre”, spunând că atacurile aeriene asupra
   cartierelor generale ale terorii, a unităţilor de fabricare a armelor, a
   tunelurilor teroriste şi a locurilor de lansare de rachete limitează
   ameninţările la adresa operaţiunii terestre.

   „Politica noastră este clară – vom lovi cu forţă orice ameninţare la
   adresa teritoriului nostru”, a adăugat el.

Cronologia evenimentelor de duminică, 3 decembrie 2023

Israelul ordonă oamenilor să evacueze mai multe zone din sudul Gazei

   ACTUALIZARE 21:10 Forțele de Apărare Israelului (IDF) le-au spus civililor
   să părăsească zone mari din Fâșia Gaza, inclusiv un număr de cartiere din
   părțile de sud ale enclavei, după ce și-au reluat ofensiva militară acolo,
   transmite CNN.

   Duminică, IDF le-a spus oamenilor să evacueze mai multe zone la sud-est de
   Khan Younis, un oraș din sudul Gazei unde mulți au căutat adăpost în
   ultimele săptămâni.

   IDF le-a spus oamenilor să se deplaseze mai în sud.

   „Pentru siguranța dumneavoastră, vă invităm să vă mutați în
   binecunoscutele adăposturi pentru IDP din cartierele Al-Fukhari,
   Al-Shaboura, Al-Zuhur și Tal Al-Sultan”, a declarat IDF într-o declarație
   publicată pe rețelele de socializare, în limba arabă.

Peste 850 de persoane cu dublă cetăţenie au trecut frontiera din Gaza în Egipt
în acest weekend

   ACTUALIZARE 21:00 Peste 850 de persoane cu dublă cetăţenie au trecut
   graniţa din Gaza în Egipt sâmbătă şi duminică, prin punctul de trecere a
   frontierei Rafah, potrivit unui oficial egiptean de la graniţă, informează
   CNN.

   Printre cei 871 de oameni care au trecut în Egipt se numără 17 cetăţeni
   americani şi 130 de cetăţeni turci.

   De asemenea, printre aceştia se numărau şi cetăţeni cu dublă cetăţenie din
   Egipt, Africa de Sud, Germania, Canada, Australia şi Danemarca, a declarat
   oficialul pentru CNN.

   În plus, 13 palestinieni răniţi au fost evacuaţi prin punctul de trecere a
   frontierei Rafah în acest weekend pentru a primi îngrijiri medicale în
   Egipt.

   Oficialul a adăugat că un convoi de ajutor a trecut, de asemenea, în Gaza.

   Semiluna Roşie palestiniană din Gaza a declarat că a primit duminică 100
   de camioane cu ajutoare umanitare de la Semiluna Roşie egipteană. Convoiul
   de ajutoare conţine alimente, apă, asistenţă de urgenţă, provizii medicale
   şi medicamente.

Casa Albă spune că Israelul „depune eforturi” pentru a face cât mai puține
victime în rândul civililor din Gaza

   ACUALIZARE 19:00 Casa Albă a declarat duminică că Israelul „depune
   eforturi” pentru a minimiza pierderile în rândul civililor în Gaza de la
   reluarea luptelor după un armistiţiu de şapte zile.

   „Credem că au fost receptivi la mesajele noastre pentru a încerca să
   minimizeze pierderile în rândul civililor”, a declarat pentru postul ABC
   John Kirby, purtătorul de cuvânt al Consiliului de Securitate Naţională al
   Casei Albe, potrivit AFP, citată de Agerpres.

   Armata israeliană şi-a reluat ofensiva în nordul Gaza „într-o manieră mai
   redusă şi precisă”, a adăugat el, menţionând că în ultimele două zile,
   Israelul a publicat online o hartă a locurilor unde civilii pot merge
   pentru a se adăposti de lupte.

   „Nu există multe armate moderne care să facă asta”, a continuat Kirby. „Ei
   fac eforturi”, a mai spus el.

Armata israeliană anunţă că a lansat 10.000 de lovituri aeriene în Gaza de la
începutul războiului

   ACTUALIZARE 18:30 Forţele de apărare israeliene (IDF) au anunţat duminică
   că au lansat circa 10.000 de lovituri aeriene asupra ţintelor din Fâşia
   Gaza de la începutul războiului în urmă cu aproape două luni, relatează
   dpa.

   Armata israeliană a afirmat că ţintele din Fâşia Gaza includ centre de
   comandă, tuneluri şi depozite de arme aparţinând organizaţiilor teroriste
   palestiniene.

   Informaţiile nu au putut fi verificate din surse independente.

   În urmă cu trei săptămâni, armata israeliană a anunţat că a atacat peste
   15.000 de ţinte în zona de coastă de la începutul războiului.

   Din cauza numărului mare de victime civile ca urmare atacurilor masive în
   Gaza, criticile la nivel internaţional la adresa acţiunilor armatei
   israeliene sunt în creştere.

   Armata israeliană acuză la rândul său Hamas că a lansat atacuri din zone
   rezidenţiale şi spitale şi că a folosit civilii ca scuturi umane.

Procurorul CPI anunţă că va 'intensifica' investigaţiile privind posibile crime
de război în Gaza

   ACTUALIZARE 18:00 Procurorul Curţii Penale Internaţionale (CPI), Karim
   Khan, a promis duminică că tribunalul îşi va intensifica eforturile pentru
   investigarea posibilelor crime de război comise în conflictul dintre
   Israel şi Hamas din Fâşia Gaza, relatează AFP şi Reuters, preluate de
   Agerpres.

   Karim Khan a subliniat, la sfârşitul unei vizite în Israel şi în
   teritoriile palestiniene, că vizita sa nu a fost "de natură
   investigativă", dar a spus că a putut vorbi cu victime de ambele părţi ale
   conflictului.

   După atacul Hamas din 7 octombrie asupra Israelului, soldat cu 1.200 de
   morţi şi capturarea a 240 de ostatici, Israelul a lansat o operaţiune
   militară vastă în Fâşia Gaza pentru a anihila gruparea Hamas, care
   controlează acest teritoriu.

   Ministerul Sănătăţii din Gaza a anunţat duminică că bombardamentele şi
   operaţiunile militare israeliene au făcut 15.523 de morţi şi 41.316 de
   răniţi, majoritatea civili, în enclava palestiniană.

   "Acuzaţiile credibile de crime de război în timpul acestui conflict
   trebuie examinate şi trebuie să facă obiectul unei anchete independente",
   a spus Khan. "Serviciile mele îşi vor intensifica eforturile pentru a
   avansa în investigaţiile lor", a mai spus procurorul CPI.

   Curtea Penală Internaţională a fost înfiinţată în 2002 ca un tribunal
   internaţional independent pentru a examina acuzaţiile de genocid, crime de
   război şi crime împotriva umanităţii.

   După izbucnirea războiului între Israel şi gruparea islamistă palestiniană
   Hamas, care controlează Fâşia Gaza, ambele părţi s-au acuzat reciproc ce
   crime de război şi de nerespectarea drepturilor omului.

   Sâmbătă, Karim Khan s-a întâlnit cu preşedintele Autorităţii Naţionale
   Palestiniene (ANP), Mahmoud Abbas, la Ramallah. Abbas a acuzat Israelul de
   "acte de genocid şi epurare etnică" în Gaza, după cum a relatat agenţia
   palestiniană de presă WAFA.

   Khan a declarat anterior că CPI investighează presupusele crime de război
   comise de ambele părţi în recenta escaladare şi că a vizitat Israelul la
   invitaţia rudelor ostaticilor israelieni deţinuţi de Hamas în Fâşia Gaza.

800 de guri de tuneluri, descoperite în Gaza de la începutul ofensivei terestre

   ACTUALIZARE 18:00 Armata israeliană a anunţat - duminică - că trupele sale
   au descoperit peste 800 de guri de tuneluri în Fâşia Gaza de la începutul
   ofensivei sale terestre în enclava palestiniană la sfârşitul lunii
   octombrie şi că aproximativ 500 au fost distruse, potrivit EFE, preluată
   de Agerpres.

   "De la începutul operaţiunilor terestre în Fâşia Gaza, soldaţii Forţelor
   de apărare israeliene (IDF) au localizat peste 800 de guri de tuneluri
   subterane ale Hamas", a anunţat un purtător de cuvânt al armatei, indicând
   că aproximativ 500 dintre acestea "au fost distruse folosind diverse
   metode operaţionale".

   "Unele din aceste guri conectau obiective strategice ale Hamas prin
   reţeaua de tuneluri subterane", a adăugat armata, precizând că "au fost
   distruse tuneluri de mulţi kilometri".

   În plus, potrivit purtătorului de cuvânt citat, aceste "guri de tunel erau
   situate în zone civile", iar unele chiar în "structuri civile, cum ar fi
   şcoli, creşe, moschei şi locuri de joacă", o dovadă suplimentară- conform
   lui - "a modului în care Hamas foloseşte în mod deliberat populaţia şi
   infrastructura civilă ca acoperire pentru activitatea sa teroristă în
   Gaza".

   Pe de altă parte, trupele israeliene au localizat "cantităţi mari de arme"
   în unele tuneluri.

   De la începutul ofensivei terestre israeliene în Fâşia Gaza, 72 de soldaţi
   israelieni au fost ucişi şi câteva sute au fost răniţi, conform agenţiei
   de presă citate.

Armata israeliană a atacat ţinte în Siria şi Liban

   ACTUALIZARE 14:05 Armata israeliană a atacat duminică ţinte în Siria şi
   Liban, ca răspuns la două atacuri asupra teritoriului său cu puţin timp
   înainte, informează DPA şi EFE, citate de Agerpres.

   „Mai devreme în cursul zilei, a fost identificată o lansare din Siria spre
   teritoriul israelian”, a indicat un purtător de cuvânt al armatei,
   adăugând că proiectilul nu a fost interceptat „conform protocolului”.

   În replică, trupele israeliene au răspuns cu focuri de artilerie asupra
   locului de unde proveneau tirurile.

   Separat, armata a anunţat că, în cursul nopţii, „teroriştii au lansat o
   rachetă antitanc care a căzut într-o zonă deschisă din zona Yiftah, în
   nordul Israelului”, fără a se raporta răniţi.

   La scurt timp după aceea, „unităţile de artilerie ale IDF au atacat mai
   multe poziţii în Liban”, se menţionează într-un comunicat al armatei.

Israel a distus sute de kilometri de tuneluri ale Hamas

   ACTUALIZARE 14:00 Forţele de apărare israeliene afirmă că trupele au
   descoperit peste 800 de puţuri de tunel în Fâşia Gaza de la începutul
   ofensivei terestre, la finalul lunii octombrie, informează Times of
   Israel.

   IDF afirmă că aproximativ 500 dintre ele au fost deja distruse, fie prin
   detonarea unor cantităţi mari de explozibili în interior, fie prin
   sigilarea lor.

   Potrivit IDF, multe dintre tuneluri fac legătura între „active strategice”
   ale Hamas.

   IDF afirmă că a distrus, de asemenea, sute de kilometri de tuneluri, în
   afară de puţuri.

   „Puţurile se aflau în zone civile, iar multe dintre ele erau situate în
   apropierea sau în interiorul unor instituţii de învăţământ, grădiniţe,
   moschei şi locuri de joacă”, precizează IDF.

   În unele din tuneluri, trupele IDF au găsit armament Hamas.

   „Aceste descoperiri sunt o dovadă în plus a utilizării cinice pe care
   organizaţia teroristă Hamas o face din populaţia civilă ca scut uman şi ca
   acoperire pentru activitatea sa teroristă”, adaugă IDF.

Bombardamente intense în Gaza. Israel spune că a atacat tuneluri ale
teroriștilor, centre de comandă și depozite de arme

   ACTUALIZARE 12:25 „În cursul nopţii trecute, avioane de luptă şi
   elicoptere ale forţelor noastre aeriene au atacat ţinte teroriste în Fâşia
   Gaza, inclusiv tuneluri ale teroriştilor, centre de comandă şi depozite de
   arme”, a declarat un purtător de cuvânt al armatei israeliene într-un
   comunicat.

   O dronă înarmată, care a fost ghidată de trupele terestre, a eliminat
   cinci terorişti Hamas, au indicat IDF.

   Unităţi navale ale marinei israeliene au atacat ţinte Hamas şi au
   sprijinit trupele terestre de pe mare sâmbătă. Printre ţintele vizate, IDF
   au menţionat infrastructura teroristă, ambarcaţiuni operate de Hamas şi
   armament.

   În paralel, într-un mesaj în limba arabă, transmis prin intermediul
   reţelei sociale X (ex-Twitter), un alt purtător de cuvânt al armatei
   israeliene, Avichay Adraee, a îndemnat locuitorii din şase cartiere ale
   oraşului Khan Yunis din Fâşia Gaza să se evacueze în alte zone ale
   enclavei.

   „Stimaţi locuitori ai Fâşiei Gaza, IDF şi-au reluat acţiunile energice
   împotriva Hamas şi a altor organizaţii teroriste din Fâşia Gaza. Vă
   informăm cu amabilitate de următoarele, pentru siguranţa şi securitatea
   dumneavoastră”, a transmis Adraee, ataşând la mesajul său o listă de
   cartiere şi o hartă care detaliază unde ar trebui să se evacueze populaţia
   din fiecare zonă.

Netanyahu declară că nu va permite Autorităţii Palestiniene să guverneze în Gaza
după război

   ACTUALIZARE 9:00 Premierul israelian, Benjamin Netanyahu, a declarat
   sâmbătă seara că nu va permite ca Autoritatea Naţională Palestiniană (ANP)
   să preia controlul asupra Fâşiei Gaza în cazul în care Israelul va reuşi
   să înlăture Hamas de la putere, în opoziţie cu poziţia preşedintelui
   american Joe Biden şi a altor actori internaţionali cheie, relatează EFE
   şi The Times of Israel.

   „Nu voi face greşeala de a permite ANP să conducă în Gaza pentru că va fi
   la fel ca Hamas”, a declarat premierul israelian într-o conferinţă de
   presă televizată, în care a pledat pentru o „nouă viziune, o schimbare” în
   enclava palestiniană, care să implice „securitatea şi controlul
   israelian”.

   „Să reinstalăm în Gaza aceeaşi entitate care nu a fost reformată? Oare
   asta ne sfătuiesc cei mai buni prieteni ai noştri? Eu gândesc diferit”, a
   adăugat el.

   Netanyahu a acuzat Autoritatea Palestiniană, cu sediul în Ramallah, de
   promovarea şi finanţarea terorismului şi a calificat crearea sa drept o
   „greşeală teribilă”.

   SUA, principalul susţinător al Israelului şi un avocat al creării statului
   palestinian, pledează pentru unificarea Fâşiei Gaza şi a Cisiordaniei sub
   conducerea ANP după încheierea războiului, dar Netanyahu respinge această
   posibilitate, argumentând că ANP şi Hamas au în comun „ideologia care
   neagă existenţa Israelului”.

   „Desigur, resimţim presiunea internaţională, nu o voi nega, dar, de când a
   început războiul, am creat un spaţiu internaţional împotriva acestei
   presiuni, vorbesc cu zeci de lideri în fiecare zi. Nu suntem întotdeauna
   de acord, dar până la urmă este războiul nostru, noi suntem cei care
   decidem”, a subliniat Netanyahu.

   Potrivit premierului israelian, războiul purtat de trupele israeliene
   „este justificat” şi nu trebuie să se oprească până când nu-şi va atinge
   cele trei obiective: recuperarea tuturor ostaticilor, distrugerea Hamas şi
   asigurarea faptului că gruparea islamistă nu va mai reprezenta o
   ameninţare pentru Israel.

   „Nu există nicio modalitate de a atinge aceste obiective fără a învinge şi
   nu există nicio modalitate de a învinge fără o prezenţă militară la sol”,
   a spus el.

   În acelaşi timp, Netanyahu a promis „să facă tot ce este posibil” pentru
   a-i aduce înapoi din captivitate pe ostaticii rămaşi în mâinile Hamas,
   lansând totodată un apel ferm către mişcarea libaneză Hezbollah să nu
   înceapă un război de amploare împotriva Israelului pentru că aceasta ar
   duce - potrivit lui- la distrugerea Libanului.

Peste 138.000 de litri de combustibil au ajuns în Gaza

   ACTUALIZARE 8:20 Israelul a facilitat, sâmbătă, intrarea în Gaza a 138.000
   de litri de combustibil, potrivit Biroului ONU pentru coordonarea
   afacerilor umanitare, relatează Times of Israel.

   Aceasta este cea mai mare cantitate de combustibil permisă în Gaza într-o
   singură zi de la începutul războiului, potrivit cifrelor OCHA.

   Israelul nu a permis vineri - prima zi de la căderea armistiţiului dintre
   Israel şi Hamas - aducerea de combustibil în Gaza.

   Statele Unite au transmis Israelului că doresc ca livrarea de ajutoare să
   continue la acelaşi nivel atins în timpul armistiţiului, când 200 de
   camioane intrau în fiecare zi. Doar câteva zeci au intrat vineri în Gaza,
   în timpul armistiţiului.

   OCHA spune că sâmbătă au intrat în Gaza camioane cu ajutoare care
   transportau alimente, medicamente, apă îmbuteliată, pături, corturi şi
   produse de igienă din Egipt, dar nu precizează câte camioane.

   Semiluna Roşie palestiniană spune că cel puţin 50 de camioane au intrat în
   Gaza.

   „Israelul va continua să permită livrarea de ajutor umanitar către
   populaţia civilă palestiniană, inclusiv camioane cu alimente, apă,
   medicamente, combustibil et”, a declarat un oficial israelian pentru The
   Times of Israel.

Şeful Pentagonului cere Israelului să protejeze civilii palestinieni din Fâşia
Gaza

   ACTUALIZARE 7:50 Secretarul american al apărării, Lloyd Austin, a cerut
   Israelului, care şi-a reluat bombardamentele asupra Fâşiei Gaza, să
   protejeze civilii palestinieni, subliniind că aceasta este o condiţie
   prealabilă pentru victoria pe teren împotriva Hamas, relatează
   lefigaro.fr, citată de News.ro.

   Fostul general, care a luptat în Irak şi Afganistan şi a condus lupta
   împotriva grupării Statul Islamic, a explicat că „lecţia care trebuie
   învăţată nu este că ai garanţia că vei câştiga un război urban dacă
   protejezi civilii. Lecţia este că poţi câştiga un război urban doar dacă
   protejezi civilii”.

   „În acest tip de luptă, centrul de greutate este reprezentat de populaţia
   civilă. Iar dacă îi împingi în braţele inamicului, înlocuieşti o victorie
   tactică cu o înfrângere strategică”, a adăugat el.

   El a spus că, „la fel ca Hamas, Statul Islamic este profund înrădăcinat în
   zonele urbane”.

Foştii ostatici cer eliberarea celorlalți prizonieri

   ACTUALIZARE 7:40 Foşti ostatici din Fâşia Gaza au vorbit public pentru
   prima dată, sâmbătă, îndemnând guvernul lui Benjamin Netanyahu să obţină
   eliberarea celor care sunt încă ţinuţi prizonieri pe teritoriul
   palestinian de mişcarea islamistă Hamas, relatează AFP, citată de News.ro.

   Ostaticii, dintre care unii au fost eliberaţi în cadrul armistiţiului de
   şapte zile care a expirat vineri, au vorbit într-o înregistrare video
   difuzată în faţa unei mulţimi de mii de persoane la un miting la Tel Aviv.

   În cadrul unor scurte interviuri, patru femei au vorbit despre frica,
   foamea şi lipsa somnului în timpul captivităţii, după ce au fost răpite în
   timpul atacului fără precedent al Hamas pe teritoriul israelian din 7
   octombrie, care a declanşat războiul.

   Potrivit autorităţilor, aproximativ 1.200 de persoane au fost ucise în
   atac, majoritatea civili, iar alte 240 au fost răpite şi duse în Fâşia
   Gaza controlată de Hamas.

   „Fiicele noastre au văzut lucruri pe care copiii de acea vârstă, sau de
   orice vârstă, nu ar trebui să le vadă”, a declarat Danielle Aloni, în
   vârstă de 45 de ani, care a fost eliberată pe 24 noiembrie împreună cu
   fiica ei de cinci ani.

   „Mâncarea nu era din belşug şi, cu cât trecea mai mult timp, cu atât mai
   puţină era”, a declarat Ditza Heiman, în vârstă de 84 de ani, care a fost
   eliberată marţi.

   Ostaticii eliberați cer ca guvernul lui Netanyahu să ia toate măsurile
   necesare pentru a-i elibera și pe ceilalți prizonieri

   Ostaticii eliberaţi au îndemnat guvernul lui Benjamin Netanyahu să ia
   toate măsurile necesare pentru a asigura eliberarea celorlalţi aflaţi în
   captivitate.

   „Obligaţia morală a acestui guvern este de a-i aduce acasă imediat, fără
   ezitare”, a declarat Yocheved Lifschitz, în vârstă de 85 de ani, care a
   fost eliberată în octombrie.

   Familiile sunt cu atât mai dornice să intensifice presiunea asupra
   autorităţilor pentru a-i elibera pe cei dragi după ce armata israeliană a
   confirmat vineri că cinci ostatici au fost ucişi.

   Purtătorul de cuvânt al armatei israeliene, Daniel Hagari, a declarat
   sâmbătă că 137 de israelieni şi străini sunt în continuare ţinuţi
   prizonieri în teritoriul palestinian, pe care Israelul îl supune unui
   „asediu total” după 16 ani de blocadă şi unde nevoile umanitare sunt
   imense.

   Potrivit guvernului Hamas, peste 15.000 de persoane, dintre care peste
   6.150 cu vârste sub 18 ani, au murit în atacuri israeliene de la începutul
   ostilităţilor.

IDF anunţă decesul a încă doi soldaţi în luptele împotriva Hamas

   ACTUALIZARE 7:30 Forţele de Apărare ale Israelului (IDF) au anunţat că
   încă doi soldaţi au fost ucişi în luptele împotriva Hamas în Fâşia Gaza,
   relatează Times of Israel.

   Sergentul Aschalwu Sama, 20 de ani, din Petah Tikva, soldat de infanterie
   în Batalionul 932 al Brigăzii Nahal, a fost rănit pe 14 noiembrie şi a
   murit sâmbătă, din cauza rănilor.

   Sergentul Or Brandes, 25 de ani, din Shoham, soldat în Batalionul 82 al
   Brigăzii 7 Blindate, a fost ucis în luptele de sâmbătă, în centrul
   oraşului Gaza.

Marea Britanie va folosi avioane de supraveghere pentru a găsi ostaticii din
Gaza

   ACTUALIZARE 7:20 Marea Britanie va efectua zboruri de supraveghere
   deasupra Fâşiei Gaza şi a Israelului în cadrul eforturilor de localizare a
   ostaticilor luaţi de Hamas şi de alte grupări teroriste palestiniene pe 7
   octombrie, relatează BBC.

   Ministerul britanic al Apărării a precizat că avioanele de supraveghere
   „nu vor fi înarmate, nu au rol de luptă şi vor fi însărcinate exclusiv cu
   localizarea ostaticilor”.

   „Doar informaţiile legate de salvarea ostaticilor vor fi transmise
   autorităţilor”, menţionează sursa citată.

   Citește continuarea AICI.

Palestinienii anunţă că forţele israeliene au efectuat atacuri aeriene de
amploare în întreaga Fâşie Gaza

   ACTUALIZARE 7:10 Forţele israeliene au efectuat, în cursul nopţii de
   sâmbătă spre duminică, atacuri aeriene şi de artilerie de amploare în
   întreaga Fâşie Gaza, potrivit rapoartelor mass-media palestiniene.

   Printre zonele vizate se numără şi oraşul Khan Younis, din sudul Fâşiei
   Gaza, potrivit publicaţiei de ştiri Shehab, pro-Hama, citată de The Times
   of Israel.

Aripa armată a Hamas anunţă că a lansat mai multe rachete asupra Tel Avivului

   ACTUALIZARE 7:00 Aripa armată a grupării militante Hamas, Brigăzile Al
   Qassam, a anunţat, sâmbătă, că a lansat mai multe rachete asupra oraşului
   Tel Aviv, ca răspuns la ofensiva militară a Israelului asupra Fâşiei Gaza.

   Pe de altă parte, sistemul de apărare Iron Dome al Israelului a
   interceptat 12 rachete deasupra Tel Avivului sâmbătă seara.

   Aceasta a fost a doua rundă de ameninţări deasupra oraşului de la
   încheierea armistiţiului dintre Israel şi Hamas, relatează CNN.

Cronologia evenimentelor de sâmbătă, 2 decembrie 2023

Netanyahu: Israelul nu va opri războiul din Gaza până când nu vor fi atinse
toate obiectivele

   ACTUALIZARE 22:05 Premierul Benjamin Netanyahu a afirmat că singura
   modalitate de a reuşi obiectivul de a distruge Hamas este continuarea
   invaziei terestre a Forţelor de Apărare Israeliene (IDF) în Gaza.

   Netanyahu spune că războiul va continua până când acest obiectiv va fi
   atins, adăugând că va continua, de asemenea, să lucreze pentru eliberarea
   ostaticilor încă deţinuţi de Hamas în Gaza, relatează Times of Israel,
   potrivit News.ro.

   "Vom face totul pentru a-i aduce acasă, pentru a duce la bun sfârşit
   această misiune, dar şi pentru a distruge Hamas şi pentru a ne asigura că
   Hamas nu va mai fi niciodată o ameninţare pentru noi şi că nu va mai
   exista niciun grup care să ameninţe Israelul din Gaza", a spus premierul
   în timpul unei conferinţe de presă.

   "Spun clar şi răspicat: Vom continua războiul până când ne vom atinge
   toate obiectivele... Nu există nicio modalitate de a atinge aceste
   obiective în afară de victorie şi nicio modalitate de a câştiga în afară
   de invazia terestră", a mai declarat el.

   Oficialii americani l-ar fi avertizat pe Netanyahu că Israelul nu va avea
   neapărat capacitate de manevră şi sprijin în cazul în care luptele vor
   continua luni de zile.

Activiştii palestinieni pentru drepturile omului refuză să se întâlnească cu
procurorul CPI

   ACTUALIZARE 21:00 Grupurile palestiniene de apărători ai drepturilor
   omului au refuzat sâmbătă să se întâlnească cu procurorul Curţii Penale
   Internaţionale (CPI) Karim Khan, acuzându-l că îi favorizează pe
   israelieni, transmite Reuters, preluată de Agerpres.

   Khan a făcut vizite în Israel şi în Cisiordania ocupată la cererea unor
   reprezentanţi ai familiilor victimelor atacului Hamas din 7 octombrie
   împotriva Israelului. El urma să se întâlnească la Ramallah şi cu oficiali
   palestinieni.

   Activiştii palestinieni nu au dorit însă să discute cu procurorul,
   considerând că situaţiile israelienilor şi palestinienilor sunt tratate
   diferit, fiind luate în considerare mai mult acuzaţiile israeliene privind
   abuzuri împotriva drepturilor omului decât reclamaţiile făcute de multă
   vreme de palestinieni.

   Ammar Al-Dwaik directorul general al Comisiei Independente pentru
   Drepturile Omului, a afirmat că "domnul Khan nu îşi desfăşoară activitatea
   în mod independent şi profesionist".

   După izbucnirea războiului între Israel şi gruparea islamistă palestiniană
   Hamas, care controlează Fâşia Gaza, ambele părţi s-au acuzat reciproc ce
   crime de război şi de nerespectarea drepturilor omului.

   Khan a fost invitat în Israel de familiile unora din cei circa 240 de
   ostatici luaţi de terorişti de pe teritoriul israelian în 7 octombrie.
   Atacatorii din Hamas au ucis atunci circa 1200 de oameni conform datelor
   furnizate de forţele armate ale Israelului, iar riposta israeliană în Gaza
   alţi peste 15.000 potrivit autorităţilor palestiniene.

   Procurorul CPI a discutat sâmbătă şi cu preşedintele Autorităţii
   Palestiniene, Mahmoud Abbas, care i-a cerut să ancheteze operaţiunile
   israeliene din Gaza şi Cisiordania.

Hamas anunţă că nu va mai face schimburi de prizonieri până la încheierea
războiului

   ACTUALIZARE 20:00 Hamas a anunţat sâmbătă că nu va mai face schimburi de
   prizonieri cu Israelul până la încheierea războiului, transmite Reuters.

   Saleh Al-Arouri, adjunct al şefului grupării islamiste palestiniene, a
   declarat televiziunii Al Jazeera că ostaticii pe care îi mai deţine Hamas
   în Fâşia Gaza sunt doar militari israelieni şi civili care au satisfăcut
   stagiul militar în forţele armate ale Israelului.

   Tot sâmbătă, premierul israelian Benjamin Netanyahu declarase că
   negocierile din Qatar pentru un nou armistiţiu în Gaza au ajuns într-un
   impas, iar negociatorii israelieni vor reveni în ţară. Din ordinul
   prim-ministrului, şeful Mossad (serviciul de informaţii externe al
   Israelului) David Barnea a dat instrucţiuni echipei sale să părăsească
   emiratul.

   Cabinetul lui Netanyahu a comunicat că "organizaţia teroristă Hamas nu
   şi-a respectat partea din înţelegere", în special eliberarea tuturor
   femeilor şi copiilor ţinuţi ostatici.

   Hamas a luat circa 240 de ostatici şi a ucis cel puţin 1200 de oameni în
   cursul atacului din 7 octombrie împotriva Israelului, care a declanşat
   războiului. Potrivit autorităţilor din Gaza, riposta israeliană prin
   bombardamente şi operaţiuni terestre a costat peste 15.000 de vieţi.

   În cursul unui armistiţiu, Hamas a eliberat săptămâna trecută câteva zeci
   de ostatici, în schimbul câtorva sute de deţinuţi palestinieni din Israel.

Israelul spune că lovește noi zone din Gaza și avertizează liderii Hamas

   ACTUALIZARE 19:10 Ministrul israelian al Apărării Yoav Gallant a declarat
   că armata a lovit în zone din Gaza pe care nu le-a lovit până acum de la
   începutul războiului și a emis un avertisment pentru comandanții de rang
   înalt al Hamas din partea de sud a Fâșiei, relatează Times of Israel.

   „În ultimele două zile activăm și în zone în care nu am funcționat în
   ultima lună și asta va crește. Această acțiune va ajunge în fiecare zonă
   care trebuie atinsă. Ne propunem eliminarea completă a organizației
   Hamas”, a spus Gallant rezerviștilor din apropierea graniței Gaza.

   „Am avut realizări foarte bune în prima lună”, a afirmat el.

   Gallant spune că comandanții batalioanelor Hamas din nordul Gazei „știu
   deja foarte bine ce pot face IDF”.

Tiruri de rachete în sudul și centrul Israelului

   ACTUALIZARE 19:00 Un tir puternic de rachete a fost tras în sudul și
   centrul Israelului. Sirenele de avertizare sună în Ashdod și în
   comunitățile din jur, precum și în Rehovot, Gan Shlomo și Kfar Bilu,
   anunță Times of Israel.

50 de camioane cu ajutoare au intrat în Gaza prin trecerea de frontieră Rafah

   ACTUALIZARE 18:00 50 de camioane care transportă alimente și asistență
   medicală au traversat sâmbătă granița dintre Egipt și Gaza, a declarat
   pentru CNN Hesham Edwan, purtătorul de cuvânt al autorității palestiniene
   pentru trecerea frontierelor.

   Semiluna Roșie Palestiniană a confirmat trecerea camioanelor pe pagina sa
   oficială de Facebook, adăugând că echipajele lor „au primit acum camioane
   de ajutor prin trecerea Rafah de la partenerii noștri din Semiluna Roșie
   Egipteană”.

   Livrările de alimente și asistență medicală au loc în ciuda încheierii
   armistițiului între Israel și Hamas, care a vizat eliberarea de ostatici.

ONU: În Gaza nu a mai ajuns niciun ajutor de la încetarea temporară a focului

   ACTUALIZARE 16:00 Agenția de ajutorare a Națiunilor Unite pentru
   refugiații palestinieni (UNRWA) a ONU spune că niciun ajutor nu a ajuns în
   Gaza de la acordul de încetare a focului dintre Israel și Hamas, relatează
   BBC.

   „Ne temem că ne întoarcem unde am fost în primele săptămâni în care a fost
   o interdicție absolută, un asediu ermetic pe Fâșia Gaza cu consecințe.
   care continuă să se simtă și astăzi”, a spus Juliette Touma, purtătoarea
   de cuvânt a UNRWA.

   Agenția ONU din Gaza a anunțat că se fac eforturi pentru reînceperea
   livrării de ajutoare umanitare și pentru stabilirea unui nou armitrițiu.

   „Suntem în pragul unui tsunami umanitar provocat de om în Fâșia Gaza”, a
   precizat Juliette Touma.

Erdogan: „Nu pot accepta că Hamas este o organizație teroristă”

   ACTUALIZARE 15:11 Preşedintele turc Recep Tayyip Erdogan a respins sâmbătă
   apelurile administraţiei americane care presează Ankara să rupă legăturile
   cu mişcarea palestiniană Hamas, informează AFP, preluată de Agerpres.

   De asemenea, Erdogan a precizat că Hamas nu este „o organizație
   teroristă”, informează Times of Israel. „Îmi menține poziția. Indiferent
   ce spun unii, nu pot accepta că Hamas e o organizație teroristă”, a spus
   Erdogan într-o declarație făcută presei turce în timpul unui zbor cu
   avionul său prezidențial.

   Pe 25 octombrie, Erdogan a făcut o declarație șocantă atunci când a
   precizat că Hamas e „un grup de luptători” și nu o organizație teroristă.

Șeful Mossad a ordonat echipei de negociatori israelieni să părăsească Qatarul

   ACTUALIZARE 14:52 Șeful Mossad, David Barnea, a declarat că „din cauza
   faptului că negocierile au ajuns într-un punct mort și ca urmare a
   instrucțiunilor primite de la premierul Benjamin Netanyahu”, a ordonat
   echipei de negociatori israelieni din Doha/Qatar să se întoarcă acasă.

   Anunțul a fost făcut de cabinetul prim-ministrului israelian Benjamin
   Netanyahu.

   Aceasta este o comunicare extrem de rară pe care o face biroul premierului
   Netanyahu pe teme de securitate sau intelligence, notează publicația
   israeliană Times of Israel.

   „Gruparea teroristă Hamas nu și-a respectat obligațiile conform
   înțelegerii care includea eliberarea tuturor femeilor și copiilor de pe
   lista pe care am trimis-o Hamas și cu care Hamas a fost de acord”, se mai
   arată în comunicatul autorităților israeliene.

   „Șeful Mossad mulțumește șefului CIA, șefului serviciilor secrete egiptene
   și premierului Qatarului pentru colaborare și eforturile uriașe în
   medierea care a dus la eliberarea a 84 de femei și copii din Gaza, plus
   alți 24 de cetățeni străini”.

Cel puțin 200 de palestinieni au fost uciși de la reluarea luptelor 

   ACTUALIZARE 11:00 Ministerul Sănătății din Gaza, condus de Hamas, a
   declarat că cel puțin 200 de palestinieni au fost uciși de când
   armistițiul s-a încheiat, transmite Sky News.

   Multe dintre atacurile Israelului de sâmbătă dimineață s-au concentrat
   asupra zonei Khan Younis din sudul Fâșiei Gaza, unde armata a declarat că
   a lovit peste 50 de ținte Hamas.

Doi combatanţi pro-Hezbollah au fost ucişi în atacuri israeliene în Siria

   ACTUALIZARE 10:50 Doi combatanţi sirieni pro-Hezbollah au fost ucişi,
   sâmbătă, în lovituri israeliene asupra unor situri aparţinând mişcării
   armate libaneze aliate cu mişcarea palestiniană Hamas în apropiere de
   capitala siriană Damasc, a declarat pentru AFP Observatorul Sirian pentru
   Drepturile Omului (OSDH), citată de News.ro.

   „Doi combatanţi sirieni care lucrau pentru Hezbollah au fost ucişi şi alţi
   şapte au fost răniţi în atacuri aeriene israeliene asupra unor situri ale
   Hezbollah în apropiere de Sayyida Zeinab”, a declarat Rami Abdel Rahmane,
   directorul OSDH, un ONG care dispune de o vastă reţea de surse în Siria.

   Israelul a efectuat sute de atacuri aeriene în Siria vecină de la
   începutul războiului civil din ţară, în 2011, vizând poziţii ale armatei
   siriene şi grupuri afiliate Iranului, precum Hezbollahul libanez.

   Aceste atacuri s-au intensificat de la începutul războiului dintre Israel
   şi mişcarea palestiniană Hamas în Fâşia Gaza, la 7 octombrie, declanşat de
   un atac sângeros al mişcării islamiste pe teritoriul israelian.

   Directorul OSDH a declarat anterior pentru AFP că Israelul a lovit „ţinte
   ale Hezbollah” în regiunea Sayyida Zeinab, la sud de Damasc.

   Ministerul sirian al Apărării a afirmat, de asemenea, că Israelul a lovit
   în apropiere de capitala siriană, iar un jurnalist AFP la Damasc a relatat
   că a auzit bombardamente.

   „În jurul orei 01:35 (22:35 GMT) astăzi (sâmbătă), inamicul israelian a
   efectuat un atac aerian din Golanul sirian ocupat, vizând anumite puncte
   din apropierea oraşului Damasc”, a precizat Ministerul Apărării într-un
   comunicat, fără a menţiona victime.

   Televiziunea de stat siriană anunţase o „agresiune israeliană în
   apropierea capitalei”.

   Întrebată de AFP în legătură cu aceste lovituri, armata israeliană nu a
   reacţionat imediat.

   Pe 8 noiembrie, trei combatanţi pro-iranieni au fost ucişi în lovituri
   israeliene împotriva poziţiilor Hezbollahului libanez.

   Pe 26 noiembrie, aeroportul din Damasc a fost din nou ţinta unor lovituri
   aeriene israeliene care l-au scos din funcţiune, la câteva ore după ce
   zborurile fuseseră reluate după ce fuseseră suspendate în urma unor
   atacuri similare în octombrie.

   Israelul comentează rareori operaţiunile sale în Siria, dar afirmă că
   doreşte să împiedice Iranul, inamicul său jurat, să se impună la porţile
   sale.

SUA şi Israelul cred că Hamas deţine tinere răpite de la festivalul de muzică
Nova

   ACTUALIZARE 7:20 Administraţia preşedintelui american Joe Biden şi
   oficialii israelieni cred că Hamas continuă să ţină ostatice în Gaza mai
   multe femei cu vârstre între 20 şi 30 de ani, multe dintre ele răpite de
   la festivalul de muzică Nova, au declarat pentru CNN un oficial american
   şi o altă sursă familiarizată cu chestiunea.

   Soarta femeilor reprezintă o preocupare deosebită pentru Israel.

   În negocierile privind ostaticii de joi şi în orele după reluarea luptei,
   Hamas a insistat că nu mai are de eliberat nicio femeie care nu e militar,
   susţinând că unele dintre femeile rămase sunt considerate parte a Forţelor
   de Apărare Israelului, au spus sursele.

   Negocierile continuă cu privire la potenţiala eliberare a femeilor
   ostatice. O listă acceptabilă de ostatici, au spus sursele, ar duce la o
   altă pauză în conflict.

Israelul reia atacurile şi le extinde către ţinte din sudul Fâşiei Gaza

   ACTUALIZARE 7:15 Israelul şi-a reluat vineri campania militară care
   vizează distrugerea Hamas, după ce a declarat că gruparea militantă a
   încălcat termenii armistiţiului de şapte zile lansând rachete către
   teritoriul israelian. Forţele de Apărare Israelului şi-au extins, de
   asemenea, operaţiunile în partea de sud a Fâşiei Gaza, determinând apeluri
   din partea liderilor globali de a proteja civilii, transmite CNN.

   Zeci de palestinieni au fost ucişi în atacurile israeliene vineri,
   potrivit Ministerului Sănătăţii condus de Hamas.

   Israelul susţine că Hamas se integrează în infrastructura civilă, inclusiv
   în spitale şi locuri de joacă pentru copii, pe care le foloseşte în
   scopuri militare, făcându-le ţinte legitime.

   De vineri seară, negociatorii încă încearcă să reia armistiţiul. Hamas a
   spus că nu mai are femei şi copii de eliberat, dar Israelul nu crede acest
   lucru, potrivit unor surse familiare cu discuţiile.

Papa Francisc a avut o discuţie „încordată” despre războiul din Gaza cu
preşedintele israelian, în octombrie

   ACTUALIZARE 7:10 Papa Francisc a vorbit la telefon cu preşedintele
   israelian, Isaac Herzog, despre războiul Israel-Hamas, la sfârşitul lunii
   octombrie. Conversaţia dintre cei doi a fost descrisă ca un „apel
   telefonic încordat”, potrivit Washinton Post, care citează un înalt
   oficial israelian, conform CNN.

   Herzog îi spunea lui Francis despre nivelul fără precedent de şoc resimţit
   în Israel după atacul Hamas din 7 octombrie, când Papa a spus că fără
   îndoială este „interzis să răspunzi terorii cu teroare”, potrivit Post,
   care citează oficialul israelian.

   O sursă de la Vatican a confirmat vineri pentru CNN că o discuţie
   telefonică între preşedintele israelian şi Papă a avut loc la sfârşitul
   lunii octombrie, dar CNN nu a putut verifica dacă Suveranul Pontif a
   folosit cuvântul „teroare”.

   Într-o declaraţie pentru Washington Post despre apel, Vaticanul a spus:
   „Convorbirea telefonică, ca şi altele din cursul aceleaşi zile, are loc în
   contextul eforturilor Sfântului Părinte menite să limiteze gravitatea şi
   amploarea situaţiei conflictuale din Ţara Sfântă”.

   La câteva zile după convorbirea telefonică cu Herzog, Papa a vorbit cu
   preşedintele Autorităţii Palestiniene Mahmoud Abbas pe 2 noiembrie. Pe 22
   octombrie, Papa Francis l-a sunat pe preşedintele Statelor Unite ale
   Americii Joe Biden, pe tema războiului.

   Pe 22 noiembrie, în timpul unei audienţe generale în Piaţa Sf. Petru, Papa
   Francisc a spus: „În această dimineaţă, am primit două delegaţii, una de
   israelieni care au rude ostatici în Gaza şi alta de palestinieni care au
   rude care suferă în Gaza. Ei suferă atât de mult şi am auzit cum suferă
   ambele părţi: războaiele fac asta, dar aici am depăşit războiul. Acesta nu
   este război, acesta este terorism.”

   Papa a cerut în mod repetat o încetare a focului în războiul Israel-Hamas
   şi este în contact regulat cu comunitatea catolică din Gaza.

Israelul nu va prelungi viza unei reprezentante a ONU

   ACTUALIZARE 7:00 Israelul a informat Naţiunile Unite că viza
   coordonatoarei pentru afaceri umanitare a ONU în teritoriile palestiniene,
   Lynn Hastings, acuzată anterior că nu este „imparţială”, nu va fi
   reînnoită, a făcut cunoscut vineri un purtător de cuvânt al ONU, relatează
   AFP, citată de Agerpres.

   Canadiana Lynn Hastings a fost numită în decembrie 2020 de secretarul
   general Antonio Guterres coordonatoare pentru afaceri umanitare a ONU în
   teritoriile palestiniene şi adjunct al emisarului pentru Orientul Mijlociu
   Tor Wennesland.

   „Am fost informaţi de autorităţile israeliene că nu vor reînnoi viza lui
   Lynn Hastings după ce aceasta expiră în cursul acestei luni”, a declarat
   Stephane Dujarric, purtătorul de cuvânt al lui Antonio Guterres, refuzând
   să precizeze în această etapă dacă responsabila, cu sediul la Ierusalim,
   va fi înlocuită sau dacă îşi va continua activitatea din altă locaţie.

   El a asigurat că diplomata canadiană se bucură în continuare de
   „încrederea deplină” a secretarului general.

   „Aţi văzut nişte atacuri publice pe Twitter împotriva ei care au fost
   complet inacceptabile”, a adăugat Stephane Dujarric.

   La sfârşitul lui octombrie, Ministerul israelian de Externe a criticat-o
   printre alţii pe Lynn Hastings pe reţeaua socială X (fostă Twitter),
   acuzând-o că nu este nici „imparţială”, nici „obiectivă”.

   „Retorica periculoasă a lui Hastings pune în pericol civilii nevinovaţi
   israelieni şi palestinieni”, potrivit mesajului însoţit de o înregistrare
   video deplorând în special faptul că ea nu a condamnat atacul Hamas
   suficient de repede.

   Alţi reprezentanţi ai ONU au fost, de asemenea, puternic criticaţi de
   oficiali israelieni încă de la începutul războiului dintre Israel şi
   Hamas, declanşat pe 7 octombrie de atacul sângeros al mişcării
   palestiniene împotriva Israelului.

   Ambasadorul israelian la ONU, Gilad Erdan, a cerut de mai multe ori
   demisia secretarului general al Naţiunilor Unite, Antonio Guterres,. La
   sfârşitul lui octombrie, el a mai afirmat că Israelul nu va mai acorda
   vize reprezentanţilor ONU "ostili" Israelului.

Cronologia evenimentelor de vineri, 1 decembrie 2023

Armata israeliană a confirmat moartea a cinci ostatici în Fâşia Gaza

   ACTUALIZARE 22:45 Armata israeliană a confirmat moartea a cinci ostatici
   captivi în Fâşia Gaza, a anunţat vineri purtătorul de cuvânt al acesteia,
   Daniel Hagari, precizând că au fost informate familiile lor, notează AFP,
   preluată de Agerpres.

   "În ultimele zile, armata şi poliţia israeliană au informat familiile
   ostaticilor Eliyahu Margalit, Maya Goren, Ronen Engel şi Arye Zalmanovitz
   în legătură cu decesul acestora", a declarat Daniel Hagari într-un
   briefing de presă.

   "Un comitet de experţi de la Ministerul Sănătăţii, Institutul de Medicină
   Legală, Rabinatul şef şi Ministerul Cultelor a stabilit decesul lor pe
   baza concluziilor (unei anchete) şi a datelor prezentate de serviciile de
   informaţii", a explicat el.

   Pe de altă parte, "în cursul unei operaţiuni comune cu Shin Beth
   (serviciul de securitate internă), pe baza unor informaţii specifice, am
   adus înapoi corpul ostaticului Ofir Tsarfati pentru a fi înmormântat în
   Israel", a adăugat purtătorul de cuvânt.

   Din cele aproximativ 240 de persoane răpite pe 7 octombrie în timpul
   atacului mortal fără precedent al Hamas în sudul Israelului, apoi duse în
   Fâşia Gaza, "136 de ostatici, printre care 17 femei şi copii" sunt încă
   închişi acolo, a afirmat el.

   Daniel Hagari a repetat că acuzaţiile Hamas cu privire la moartea lui
   Shiri Bibas şi a celor doi copii ai săi, Ariel, în vârstă de 4 ani, şi
   Kfir, în vârstă de 10 luni - cel mai mic dintre ostatici - "nu au fost
   confirmate".

   Hamas susţine că toţi trei au fost ucişi într-un bombardament israelian
   înainte de armistiţiul de şapte zile în război, căruia i s-a pus capăt
   vineri dimineaţă.

   "Familia Bibas, mama şi copiii ei, urmau să se întoarcă în Israel, dar
   Hamas a decis că nu este cazul", a explicat el, referitor la acordul
   zilnic de schimb de ostatici din Fâşia Gaza contra unor deţinuţi
   palestinieni care a însoţit armistiţiul.

   Acest acord a permis eliberarea a 80 de ostatici din Fâşia Gaza, în
   principal femei şi minori, israelieni sau cu dublă cetăţenie, contra 240
   de deţinuţi din închisorile israeliene. Alţi 25 de ostatici au fost
   eliberaţi din Fâşia Gaza în afara acordului.

   Luptele şi bombardamentele israeliene au început din nou vineri în Fâşia
   Gaza, la scurt timp după ce armistiţiul a expirat la ora 07.00 (05:00
   GMT).

   Drept represalii la atacul din 7 octombrie, care a făcut 1.200 de morţi,
   majoritatea civili, potrivit autorităţilor israeliene, Israelul a lansat o
   campanie de bombardamente masive asupra Fâşiei Gaza, urmate de o
   operaţiune la sol.

   Operaţiunile israeliene au făcut peste 15.000 de morţi, majoritatea
   civili, potrivit Hamas, care a preluat puterea în Fâşia Gaza în 2007.

Peste 100 de persoane au fost ucise în Fâșia Gaza după încheierea armistițiului
dintre Israel și Hamas

   ACTUALIZARE 16:55 Armata israeliană a anunţat că de la încheierea
   armistiţiului cu Hamas, vineri dimineaţa, a efectuat lovituri aeriene
   împotriva a peste 200 de ţinte din întreaga Fâşie Gaza, în timp ce
   Ministerul Sănătăţii din enclavă spune că atacurile s-au soldat cu cel
   puţin 109 morţi, relatează AFP, preluată de News.ro.

   "De la ora 7 dimineaţa, forţele aeriene, în cooperare cu diviziile de
   luptă, au atacat peste 200 de ţinte teroriste în Fâşia Gaza", a anunţat
   Statul Major General pe Telegram.

   Mai multe dintre lovituri au avut loc în Khan Younis şi Rafah, în sudul
   Fâşiei Gaza, iar forţele terestre au fost implicate şi ele în acţiuni.

   "În ultimele ore, avioanele forţelor aeriene au atacat o serie de ţinte
   teroriste în întreaga Fâşie Gaza, în nord şi în sud, în Khan Younès şi
   Rafah. Unele dintre atacuri au fost dirijate de forţele terestre prezente
   în Fâşia Gaza (....)", anunţă armata, care precizează că a distrus
   "zone-capcană cu explozibili, intrări în tuneluri, poziţiil de lansare (a
   rachetelor) şi cartierele generale militare folosite de organizaţia
   teroristă Hamas în vederea pregătirii unor noi lupte".

   De asemenea, nave cu rachete ale marinei, tancuri şi artilerie au efectuat
   lovituri în Gaza, adaugă IDF.

   Cel puţin 109 palestinieni au fost ucişi în bombardamentele israeliene
   asupra Fâşiei Gaza de la sfârşitul armistiţiului, vineri dimineaţă, a
   anunţat Ashraf Al-Qudra, purtător de cuvânt al Ministerului Sănătăţii din
   Hamas. De asemenea, "sute de persoane au fost rănite în agresiunea
   israeliană", susţine oficialul.

   Între timp, în jur de 50 de rachete au fost lansate din Gaza asupra
   oraşelor din sudul Israelului.

   Statele Unite "continuă să colaboreze cu Israelul, Egiptul şi Qatarul
   pentru a găsi modalităţi de prelungire a armistiţiului umanitar în Gaza",
   a declarat vineri un purtător de cuvânt al Consiliului Naţional de
   Securitate al SUA, după reluarea ostilităţilor.

   "Hamas nu a prezentat până în prezent o listă de ostatici care să permită
   prelungirea pauzei", a adăugat el, asigurând că preşedintele Joe Biden
   rămâne "ferm angajat" în eliberarea ostaticilor aflaţi încă în mâinile
   mişcării islamiste şi în creşterea ajutorului umanitar.

Israelul: „Hamas va primi cea mai cruntă bătaie”

   ACTUALIZARE 14:14 Hamas va primi „cea mai cruntă bătaie”, a promis vineri
   purtătorul de cuvânt al guvernului israelian, după reluarea ostilităţilor
   în Fâşia Gaza, la expirarea încetării focului între Israel şi gruparea
   islamistă palestiniană, informează France Presse, preluată de Agerpres.

   „Hamas va primi cea mai cruntă bătaie”, a afirmat Eylon Levy într-o
   declaraţie făcută presei, acuzând Hamas că nu a furnizat o nouă listă cu
   ostatici înainte de a fi eliberaţi la schimb deţinuţi palestinieni şi că a
   tras o rachetă asupra teritoriului israelian înainte de expirarea
   acordului de încetare a focului, prevăzută pentru ora locală 07:00 (05:00
   GMT).

   După acordul de încetare a focului din 24 noiembrie, prelungit de atunci
   până în această vineri la 07:00, Hamas şi Israel au făcut schimb în
   fiecare zi de ostatici, răpiţi în cursul atacului sângeros al Hamas în
   teritoriul israelian din 7 octombrie, pentru deţinuţi palestinieni aflaţi
   în închisori israeliene.

Secretarul general al ONU „regretă profund” reluarea ostilităţilor în Fâşia Gaza

   ACTUALIZARE 14.00 Secretarul general al ONU, Antonio Guterres, a declarat
   că „regretă profund” reluarea operaţiunilor militare în Fâşia Gaza, după
   mai multe zile de încetare a focului, într-un mesaj postat vineri pe X
   (ex-Twitter), relatează AFP, citată de Agerpres.

   „Sper în continuare că va fi posibil să se reînnoiască pauza care a fost
   instaurată. Reluarea ostilităţilor nu face decât să arate cât de important
   este să existe o adevărată încetare a focului umanitară”, a adăugat
   Guterres, la câteva ore după reluarea bombardamentelor armatei israeliene
   asupra Fâşiei Gaza.

   Premierul israelian, Benjamin Netanyahu, a acuzat Hamas că a „încălcat
   acordul” care a dus la o încetare a focului umanitară de mai multe zile.

   Aceasta a permis eliberarea mai multor zeci de ostatici deţinuţi în Fâşia
   Gaza de la sângerosul atac al Hamas în Israel în 7 octombrie.

   Acordul prevedea, de asemenea, eliberarea unor deţinuţi palestinieni în
   Israel şi o creştere semnificativă a ajutoarelor umanitare care să intre
   în Gaza.

   La rândul său, UNICEF i-a denunţat pe „cei au decis că uciderea de copii
   poate fi reluată”.

   „Inacţiunea este, în esenţă, o undă verde dată pentru uciderea copiilor.
   Este iresponsabil să se creadă că noi atacuri asupra populaţiei din Gaza
   pot duce la altceva decât la un măcel. Este profund tulburător să auzi cum
   unii au putut ignora moartea tragică a acestor copii, iar acum par să fie
   mulţumiţi de reluarea ororilor, a atacurilor. A accepta sacrificiul
   copiilor în Gaza înseamnă că umanitatea este cea care îi abandonează”, a
   afirmat purtătorul de cuvânt al UNICEF, James Elder, jurnaliştilor la
   Geneva printr-o legătură video din Gaza.

Qatarul cere comunităţii internaţionale să acţioneze rapid pentru a pune capăt
violenţelor în Gaza

   ACTUALIZARE 12.05 Qatarul, principalul mediator între Israel şi Hamas, a
   cerut comunităţii internaţionale să acţioneze rapid pentru a pune capăt
   violenţelor în Fâşia Gaza după reluarea bombardamentelor israeliene vineri
   în acest teritoriu, relatează France Presse, citată deAgerpres.

   „Bombardamentele în Fâşia Gaza în primele ore care au urmat sfârşitului
   pauzei complică eforturile de mediere şi exacerbează catastrofa
   umanitară”, a subliniat Ministerul de Externe al Qatarului într-un
   comunicat.

   Diplomaţia qatareză a cerut comunităţii internaţionale să „acţioneze rapid
   pentru a pune capăt violenţei”, condamnând operaţiunile care iau „civilii
   drept ţintă, practică pedepsele colective şi tentativele de deplasare
   forţată a cetăţenilor în Fâşia Gaza asediată”.

   MAE qatarez a confirmat de altfel că negocierile „continuă cu scopul
   revenirii la o pauză” umanitară. Qatarul rămâne „hotărât, împreună cu
   partenerii săi, să continue eforturile” pentru a se ajunge la aceasta şi
   „nu va ezita să facă tot ce este necesar pentru revenirea calmului”,
   adaugă ministerul în comunicatul său.

   Anterior, o sursă informată cu privire la negocieri informase despre
   continuarea acestora pentru a se reveni la o încetare a focului.

   Aflat în vigoare timp de şapte zile, acordul de încetare a focului a
   expirat vineri dimineaţa, iar armata israeliană a declarat că şi-a reluat
   operaţiunile militare, în timp ce premierul israelian Benjamin Netanyahu a
   acuzat Hamas că „a încălcat acordul” şi „a lansat rachete”.

   Această pauză a permis eliberarea a zeci de ostatici deţinuţi în Gaza şi a
   unui număr mai mare de trei ori de palestinieni deţinuţi de Israel, precum
   şi intrarea ajutoarelor umanitare în teritoriul palestinian.

   Armata israeliană a estimat că circa 240 de persoane au fost luate
   ostatice în duse în Fâşia Gaza în cursul atacului din 7 octombrie. Acest
   atac a făcut 1.200 de morţi în Israel, în majoritate civili, potrivit
   autorităţilor.

   Drept represalii, Israelul a promis „anihilarea” Hamas, aflată la putere
   în Fâşia Gaza din 2007, bombardând teritoriul palestinian şi lansând în 27
   octombrie o ofensivă terestră care a durat până la începutul încetării
   focului în 24 noiembrie.

   Potrivit guvernului Hamas, peste 15.000 de persoane, între care cel puţin
   6.150 de copii şi tineri sub 18 ani, ar fi pierit în bombardamentele
   israeliene.

Iranul dă vina pe Israel pentru reluarea luptelor în Fâşia Gaza

   ACTUALIZARE 10.45 Iranul a atribuit vineri Israelului şi SUA
   responsabilitatea pentru reluarea luptelor în Fâşia Gaza, relatează France
   Presse, citată de Agerpres.

   Purtătorul de cuvânt al diplomaţiei iraniene, Nasser Kanani, a declarat
   printr-un mesaj postat pe reţeaua de socializare X că, „după ce au ucis
   peste 15.000 de palestinieni, vampirii sionişti au lansat un nou ciclu
   ucigător cu sprijinul continuu al guvernului american”.

   El a subliniat că „reluarea agresiunii militare” s-a produs „înainte de
   plecarea secretarului de stat american Antony Blinken” din Israel.

   „Este evident că responsabilitatea politică şi juridică pentru masacrarea
   poporului palestinian este cea a criminalilor regimului sionist, dar şi a
   guvernului american şi a câtorva guverne care susţin acest regim de
   apartheid”, a declarat purtătorul de cuvânt al diplomaţiei iraniene.

   Iranul, care nu întreţine relaţii diplomatice cu Israelul, susţine Hamas,
   în special după atacul sângeros lansat în 7 octombrie de către gruparea
   palestiniană în sudul teritoriului israelian.

Netanyahu: Israelul este hotărât să-şi atingă obiectivele războiului 

   ACTUALIZARE 10.40 Premierul israelian, Benjamin Netanyahu, a declarat
   vineri că Hamas nu a acceptat să elibereze alţi ostatici, încălcând
   termenii unui acord temporar de încetare a focului şi că Israelul rămâne
   angajat să-şi atingă obiectivele în războiul împotriva grupării islamiste
   palestiniene, în timp ce luptele s-au reluat în Fâşia Gaza, în ciuda
   presiunilor internaţionale pentru o încetare a focului, potrivit Reuters
   şi EFE, citate de Agerpres.

   Hamas nu a eliberat toate femeile ostatice aşa cum se convenise şi a
   lansat rachete asupra Israelului, a declarat biroul lui Netanyahu.

   „Odată cu reluarea luptelor, subliniem: guvernul israelian se angajează
   să-şi atingă obiectivele în război - să elibereze ostaticii, să elimine
   Hamas şi să se asigure că Fâşia Gaza nu va mai reprezenta niciodată o
   ameninţare pentru locuitorii Israelului”, a declarat acesta.

   Armata israeliană a trimis mesaje pe telefoanele locuitorilor din unele
   cartiere ale oraşului Gaza, precum şi celor din localităţile de la graniţa
   cu Israelul în sud, cerându-le „să plece imediat” pentru că urmează să
   efectueze „atacuri militare dure”.

   Schimbul de focuri a fost reluat vineri dimineaţa devreme la 05:00 GMT,
   după un armistiţiu de şapte zile care a dus la eliberarea a 105 ostatici
   luaţi de gruparea islamistă în schimbul eliberării a 240 de deţinuţi
   palestinieni, toţi femei şi minori.

   Autorităţile israeliene au restabilit interdicţia redeschiderii şcolilor
   fără un adăpost conform normelor de protecţie.

   Cu puţin timp înainte de ora locală 06:00 (04:00 GMT), sirenele
   antiaeriene s-au declanşat în oraşele israeliene din apropierea Fâşiei
   Gaza, printre care Sderot, Holit, Nir Itzhak şi Nahal Oz.

   La rândul său, armata israeliană a reluat bombardamentele în întreaga
   Fâşie, de la Gaza City şi Jabalia, în nordul enclavei, până la Khan Younis
   şi Rafah, în extremitatea sudică a enclavei.

   În plus, miliţienii Hamas se confruntă cu forţe terestre israeliene pe
   drumul Salah Al Din, pe unde are loc evacuarea persoanelor strămutate din
   nordul spre sudul Fâşiei Gaza.

   Purtătorul de cuvânt al armatei, Daniel Hagari, a avertizat joi seară-
   înainte ca armistiţiul să fie întrerupt - că Israelul este pregătit să
   reia luptele.

   Şase palestinieni au fost ucişi vineri dimineaţă într-un raid aerian
   israelian asupra oraşului Rafah, în sudul Fâşiei Gaza, a declarat pentru
   AFP Ashraf al-Qidreh, purtător de cuvânt al Ministerului Sănătăţii Hamas.
   Doi copii au fost ucişi în raidurile aeriene asupra oraşului Gaza, a
   declarat agenţiei franceze de presă Fadel Nadm, medic la spitalul Ahli
   Arab.

Israelul spune că luptele au fost reluate

   ACTUALIZARE 7.20 Armata israeliană a declarat că a reluat luptele
   împotriva Hamas în Gaza.

   „Hamas a încălcat pauza operațională și, în plus, a tras spre teritoriul
   israelian. IDF a reluat lupta împotriva organizației teroriste Hamas în
   Fâșia Gaza”, a declarat IDF într-un comunicat.

Explozii în nordul Gaza. Armata israeliană a interceptat o rachetă lansată din
Gaza

   ACTUALIZARE 7.15 Sistemul de apărare anti-aeriană al armatei israeliene a
   interceptat o rachetă lansată din Fâşia Gaza, cu doar puţin peste o oră
   înainte ca armistiţiul dintre Israel şi Hamas să expire, afirmă, vineri
   dimineaţa, Forţele de Apărare ale Israelului, citate de CNN. Focuri de
   armă şi explozii au fost raportate în nordul Gaza, scrie Reuters.

   Postul public din Israel Kan, citat de Reuters, a relatat că sirenele sunt
   primele care sună de la armistiţiul care a început în 24 noiembrie şi care
   a fost extins de două ori.

   Niciuna dintre părţi nu a anunţat o prelungire a armistiţiului.

   Hamas nu a comentat deocamdată, iar lansarea rachetei nu a fost
   revendicată.

   Armata israeliană a afirmat că sistemul anti-rachetă Iron Dome a
   interceptat proiectilul.

   Agenţia de ştiri Shehab, considerată apropiată de Hamas, a anunţat că
   explozii şi focuri de armă au fost auzite în nordul Fâşiei Gaza. Alte
   publicaţii afiliate Hamas au raportat sunete de aeronave militare şi drone
   deasupra Gaza City. În prezent nu există detalii.

Armata israeliană a declarat că este gata să atace în orice moment

   ACTUALIZARE 7.10 Armata israeliană a declarat că este gata să reia luptă
   cu militanţii din mişcarea islamistă Hamas în Fâşia Gaza „la orice oră”,
   informează vineri dpa, citată de Agerpres.

   „Suntem pregătiţi pentru ofensiva noastră în orice moment”, a declarat joi
   purtătorul de cuvânt al armatei israeliene, Daniel Hagari.

   „În seara asta, şi mâine de asemenea, suntem pregătiţi să lovim la orice
   oră”.

   Hagari a făcut aceste declaraţii cu puţin timp înaintea eliberării unui
   alt grup de ostatice israelieni ca parte a acordului cu Hamas de extindere
   a încetării focului de o zi.

   Potrivit unor informaţii neconfirmate, citate de dpa, continuă în fundal
   negocierile pentru o continuare a extinderii armistiţiului.

NYT: Israelul ştia de mai bine de un an că Hamas pregăteşte un atac fără
precedent

   ACTUALIZARE 7.05 Oficialii israelieni au obţinut planul Hamas de a efectua
   un atac fără precedent împotriva Israelului cu mai bine de un an înainte,
   dar au considerat scenariul nerealist, a susţinut joi New York Times pe
   baza unor documente secrete, informează AFP, citată de Agerpres.

   Serviciul de informaţii militare israeliene puseseră mâna pe un document
   de aproximativ patruzeci de pagini al mişcării islamiste palestiniene
   Hamas ce detalia, punct cu punct, un vast atac precum cel comis de
   comandouri pe 7 octombrie, care a făcut în jur de 1.200 de morţi în
   Israel, potrivit cotidianului american.

   Acest document, care a circulat în cercurile de informaţii sub numele de
   cod „Zidul Ierihonului”, nu furniza o dată precisă pentru un posibil atac,
   dar definea puncte precise pentru a copleşi aparatul de securitate
   israelian şi apoi pentru a ataca oraşele şi baze militare.

   Mai exact, documentul raportează un baraj de rachete, drone ce distrug
   camerele de securitate şi sistemele automate de apărare, apoi luptători
   care trec în partea israeliană cu parapanta, cu maşina şi pe jos, elemente
   aflate în centrul atacului din 7 octombrie.

   „Nu a fost posibil să se stabilească” dacă acest plan a fost aprobat „în
   întregime” de conducerea Hamas şi cum s-ar putea traduce în realitate,
   subliniază un document intern al armatei israeliene, obţinut de New York
   Times.

   Cu toate acestea, în luna iulie, un analist de la unitatea de informaţii
   de elită 8200 a avertizat că un exerciţiu militar pe care Hamas tocmai îl
   desfăşurase semăna în mai multe puncte cu planul de atac planificat în
   documentul „Zidul Ierihonului”. Însă un colonel din divizia militară
   responsabilă de Gaza a exclus acest scenariu, numind-l "total imaginar".

   „Resping categoric ideea că acest scenariu este imaginar este vorba de un
   plan pentru un război” nu doar pentru un atac „împotriva unui sat”, scria
   acest analist în e-mailurile criptate consultate de ziar.

   „Am avut deja o experienţă similară acum 50 de ani, pe frontul de sud,
   despre un scenariu ce părea imaginar. Istoria s-ar putea repeta dacă nu
   suntem atenţi„, le-a scris analistul, aproape profetic, colegilor săi, cu
   referire la războiul de Yom Kippur din 1973.

   Potrivit ziarului american, deşi documentul „Zidul Ierihonului” a fost
   vehiculat în cadrul ierarhiei militare israeliene, nu se ştie dacă
   prim-ministrul Benjamin Netanyahu şi cabinetul său erau la curent.

Israelul a eliberat 30 de prizonieri palestinieni

   ACTUALIZARE 7.00 Un număr de 30 de palestinieni, femei şi minori deţinuţi
   în închisorile israeliene, au fost eliberaţi în noaptea de joi spre vineri
   în conformitate cu acordul de armistiţiu dintre Israel şi Hamas, a anunţat
   Autoritatea penitenciare israeliană, transmite AFP, citată de Agerpres.

   Aceşti prizonieri au fost eliberaţi cu câteva ore înainte de expirarea
   programată a armistiţiului, după eliberarea mai devreme de către Hamas a
   opt ostatici israelieni ţinuţi în Fâşia Gaza, la care s-au adăugat doi
   ostatici franco-israelieni eliberaţi miercuri.

   Qatarul, principalul mediator al armistiţiului, anunţase anterior că
   prizonierii palestinieni care urmau să fie eliberaţi sunt 23 de minori şi
   şapte femei.

   De la intrarea sa în vigoare pe 24 noiembrie, acordul de armistiţiu dintre
   Israel şi Hamas a permis deja eliberarea a 110 ostatici, dintre care 80 de
   femei, copii şi tineri sub 19 ani, israelieni sau persoane cu dublă
   cetăţenie. De asemenea, au fost eliberaţi 240 de prizonieri palestinieni.

   În plus, aproximativ 30 de străini, majoritatea thailandezi care lucrează
   în Israel, au fost eliberaţi în afara cadrului acestui acord.

Cronologia evenimentelor de joi, 30 noiembrie 2023

Opt ostatici au fost eliberaţi, inclusiv cu dublă cetăţenie din Uruguay, Mexic
şi Rusia

   ACTUALIZARE 23:55 - Cetăţenii din Uruguay, Mexic şi Rusia se numără
   printre cei opt ostatici israelieni eliberaţi de Hamas în a şaptea zi a
   armistiţiului din Gaza, a anunțat vineri Qatar, mediator al acordului,
   informează AFP, citată de Agerpres.

   „Cei opt cetăţeni israelieni eliberaţi astăzi ca parte a acordului sunt
   doi minori şi şase femei”, a declarat purtătorul de cuvânt al Ministerului
   Afacerilor Externe din Qatar, Majed Al-Ansari.

   Un număr de 30 de palestinieni urmau să fie eliberaţi din închisorile
   israeliene în schimbul unui total de zece ostatici din Gaza, o cifră ce
   include „doi cetăţeni ruşi care au fost eliberaţi ieri”, miercuri, a
   adăugat el.

   Şase ostatici eliberaţi joi în Gaza au sosit în Israel, a anunţat biroul
   premierului israelian joi seară, după eliberarea a două femei mai devreme
   în cursul zilei.

   De vinerea trecută, Hamas a eliberat aproximativ zece ostatici în fiecare
   zi, iar Israelul a eliberat de trei ori mai mulţi deţinuţi palestinieni,
   ca parte a unui armistiţiu care a început pe 24 noiembrie şi, teoretic,
   expiră vineri la 7:00 a.m. (05:00 GMT). Aceste eliberări aduc numărul
   ostaticilor eliberaţi la 110.

   Discuţiile continuă pentru extinderea armistiţiului. 

Două ostatice israeliene au fost eliberate de Hamas

   ACTUALIZARE 18:50 Crucea Roşie a transferat joi către forţele de apărare
   israeliene (IDF) două ostatice eliberate de Hamas din Fâşia Gaza, a
   anunţat armata israeliană într-un comunicat.

   Este vorba despre două femei, care au fost identificate ca fiind Mia
   Schem, în vârstă de 21 de ani, şi Amit Soussana, de 40 de ani. O
   înregistrare video din oraşul Gaza arată cum militanţii Hamas le-au predat
   pe cele două femei Crucii Roşii înainte ca acestea să fie transferate în
   custodie israeliană.

   La o săptămână după atacul său din Israel, Hamas a publicat un videoclip
   cu Mia Schem, care are şi cetăţenie franceză. Era prima înregistrare cu
   unul dintre cei 240 de ostatici luaţi în urma asaltului. Tânăra fusese
   răpită de la festivalul Nova

WSJ: „Zone de securitate fără Hamas”. Planul SUA-Israel pentru Fâșia Gaza

   ACTUALIZARE 15:15 Statele Unite şi Israelul se gândesc la o expulzare a
   combatanţilor de bază ai mişcării islamiste palestiniene Hamas şi a
   familiilor acestora, dezvăluie The Wall Street Journal, potrivit News.ro.

   Această propunere a fost formulată de către un grup de lucru
   israeliano-american, care reflectează la viitorul Fâşiei Gaza.

   „Zone de securitate fără Hamas” ar urma să fie, astfel, create treptat,
   iar apoi urmează să fie conduse de către o nouă autoritate susţinută de
   către Arabia Saudită şi Statele Unite.

   Ele nu urmează să fie conduse de către oficiali palestinieni de rang
   înalt, pe care Israelul îi consideră nişte „oameni morţi ambulanţi”.

   Această iniţiaitvă aminteşte de Acordul din 1982, în urma căruia 11.000 de
   membri ai Organizaţiei Eliberării Palestinei (OLP) au plecat din Liban în
   Tunisia.

Hamas a anunțat că va elibera joi zece ostatici

   ACTUALIZARE 14:55 Hamasul urmează să elibereze joi „zece israelieni,
   dintre care doi au şi naţionalitatea rusă”, a declarat o sursă din cadrul
   mişcării islamiste palestiniene AFP, citată de News.ro.

   Zilnic, de la intrarea în vigoare a acestui armistiţiu, Hamasul a eliberat
   câte zece ostatici în schimbul eliberării de către Israel a de trei ori
   mai mulţi deţinuţi palestinieni.

Hamas a revendicat atacul armat din Ierusalim

   ACTUALIZARE 14:50 Mişcarea islamistă palestiniană Hamas a revendicat
   atacul armat din Ierusalim şi a îndemnat la o „escaladare a rezistenţei”
   împotriva Israelului, informează agenţiile de presă internaţionale, citate
   de Agerpres.

   „Fraţii Mourad Nemr (38 de ani) şi Ibrahim Nemr (30 de ani) (...), membri
   ai brigăzilor Ezzedin al-Qassam din Sur Baher”, un cartier din Ierusalimul
   de Est, „s-au sacrificat întreprinzând o operaţiune” care „a ucis trei
   colonişti şi a rănit alţii”, afirmă ramura armată a Hamas într-un
   comunicat.

   Poliţia israeliană a confirmat că cei doi atacatori, doi fraţi din
   Ierusalimul de Est, au fost lichidaţi la locul atacului.

Premierul spaniol spune că „recunoaşterea statului palestinian este în interesul
Europei”

   ACTUALIZARE 13:00 Prim-ministrul spaniol, Pedro Sanchez, a declarat joi că
   este „în interesul Europei” să recunoască statul palestinian, o etapă,
   potrivit lui, necesară pentru a pune capăt conflictului
   israeliano-palestinian şi pentru a „stabiliza” regiunea, informează AFP,
   citată de Agerpres.

   „Este evident că trebuie să găsim o soluţie politică pentru a pune capăt
   acestei crize şi această soluţie trece, în opinia mea, prin recunoaşterea
   statului palestinian”, a afirmat şeful guvernului socialist într-un
   interviu pentru televiziunea publică RTVE.

   Această recunoaştere este „în interesul Europei”, dintr-un „motiv moral,
   pentru că ceea ce noi vedem în Gaza nu este acceptabil”, dar şi
   „geopolitic”, pentru că ea va contribui la „stabilizarea” regiunii, a
   continuat Sanchez.

   Pedro Sanchez, reales la sfârşitul lui noiembrie pentru un nou mandat de
   patru ani în cadrul unei coaliţii cu extrema stângă, s-a angajat în timpul
   discursului său de învestitură să „lucreze în Europa şi în Spania pentru
   recunoaşterea statului palestinian”.

   În cazul în care nu se va ajunge la un acord în cadrul UE, prim-ministrul
   spaniol, a cărui ţară asigură în prezent preşedinţia prin rotaţie a
   Consiliului European, nu exclude eventualitatea unei recunoaşteri
   unilaterale de către Madrid.

   Mai multe ţări europene au făcut deja acest pas, însă majoritatea au făcut
   aceasta înainte de aderarea lor la UE şi niciunul dintre principalele
   state membre nu figurează pe această listă, ceea ce ar putea face din
   Spania un pionier în acest sens.

   În 2017, Parlamentul spaniol, sub un guvern conservator, a adoptat o
   rezoluţie ce îndeamnă la această recunoaştere, susţinută de toate
   formaţiunile politice din Spania. Acest vot, cu caracter neconstrângător,
   nu a avut însă vreun efect concret.

   „Situaţia s-a schimbat”, a apreciat Pedro Sanchez, care a invocat
   neînţelegerea unor ţări arabe în faţa UE.

   „În ultimi ani, am văzut cum Israelul ocupa în mod sistematic teritoriul
   palestinian”, prin urmare „eu cred că noi trebuie să abordăm această
   problemă”, a spus el.

   Luările de poziţie ale responsabilului socialist, una dintre vocile cele
   mai critice din cadrul UE faţă de statul israelian, au suscitat tensiuni
   în ultimele zile cu Israelul, care a acuzat Madridul că „susţine
   terorismul” şi l-a convocat vineri pe ambasadorul spaniol, după declaraţii
   ale lui Sanchez la Rafah.

   „Ţările arabe trebuie să spună adevărul”, a mai spus joi Sanchez, amintind
   că a condamnat fără echivoc atacul Hamas de pe 7 octombrie.

   „Însă noi trebuie să spunem Israelului cu aceeaşi convingere că el trebuie
   să acţioneze respectând dreptul internaţional”, a insistat el.

Guvernul israelian va continua să furnizeze arme civililor

   ACTUALIZARE 12:55 Guvernul israelian va continua să furnizeze arme de foc
   civililor, anunţă joi premierul israelian, Benjamin Netanyahu, în urma
   unui atac armat la Ierusalim, soldat cu cel puţin trei morţi şi şase
   răniţi, relatează AFP, citată de News.ro.

   „Apreciez faptul că combatanţii şi civilii au acţionat rapid pe teren.
   Guvernul pe care-l conduc va continua să distribuie arme de foc
   cetăţenilor”, anunţă el.

Blinken: „Armistițiul a dat rezultate”

   ACTUALIZARE 12:50 Armistiţiul dintre Israel şi Hamas, dublat de un schimb
   de ostatici şi deţinuţi palestinieni, „a dat rezultate”, a declarat joi
   secretarul de stat american, Antony Blinken, care speră că acesta va
   continua, relatează AFP, citată de News.ro.

   „Ostatici s-au întors acasă, şi-au regăsit familiile”, iar armistiţiul a
   permis ca „mai mult ajutor umanitar să ajungă la civili nevinovaţi în
   Fâşia Gaza, care au nevoie disperată de el”, declară şeful diplomaţiei
   americane la Tel Aviv.

   Antony Blinken a sosit joi la Tel Aviv.

Alți ostatici vor fi eliberați de Hamas

   ACTUALIZARE 11:50 Israelul a primit joi o nouă listă de ostatici care vor
   fi eliberați în curând de Hamas, potrivit biroului premierului israelian,
   potrivit CNN.

   Biroul a adăugat că familiile ostaticilor de pe listă au fost anunțate.

Armata israeliană le-a cerut locuitorilor din Gaza să stea departe de nordul
enclavei

   ACTUALIZARE 11:45 Armata israeliană le-a cerut locuitorilor din Gaza să
   stea departe de nordul enclavei, care este „încă considerată o zonă de
   război”, transmite Sky News.

   Sute de mii de locuitori au fugit spre sud în ultimele săptămâni, după ce
   Israelul a emis mai multe avertismente pentru evacuarea nordului Fâșiei
   Gaza.

   Armata israeliană le-a reamintit zilnic locuitorilor, în timpul
   armistițiului, să rămână la cel puțin un kilometru distanță de granița
   dintre Israel și Gaza și să nu părăsească teritoriul pe mare.

Peste 2.000 de soldați israelieni au fost răniți de la începutul războiului

   ACTUALIZARE 11:40 În total 2.005 membri ai forţelor de securitate
   israeliene au fost răniţi de la începutul războiului din Fâşia Gaza între
   Israel şi Hamas, anunţă joi Ministerul israelian al Apărării, citat de
   News.ro.

   În prezent, 287 dintre militarii răniţi sunt internați în spitale, iar 28
   se află în stare gravă, potrivit aceleiaşi surse.

Atac armat în Ierusalim: Cel puțin trei morți și șase răniți

   ACTUALIZARE 09:49 Un atac armat a avut loc, joi dimineață, în Ierusalim.
   Trei persoane au murit, iar alte șase au fost rănite, informează Times of
   Israel.

   Două persoane au fost ucise şi alte opt au fost rănite, dintre care cinci
   grav. Imagini de la fața locului, filmate de martori, arătă oameni care
   alergau în timp ce în fundal se auzeau împușcături.

   Potrivit Poliției israeliene, doi teroriști au deschis focul într-o stație
   de autobuz. Aceștia au fost împuşcaţi de forțele de ordine care au
   intevenit la fața locului. Cel puțin unul dintre răniți este în stare
   critică.

Qatarul confrmă prelungirea armistiţiului între Israel şi Hamas cu încă o zi

   ACTUALIZARE 8.40 Armistiţiul între Israel şi mişcarea palestiniană Hamas
   va fi prelungit până vineri, a confirmat joi Qatarul, ţară mediatoare, în
   timp ce o pauză umanitară de şase zile în Fâşia Gaza este pe cale să se
   încheie, informează AFP şi dpa, citate de Agerpres.

   „Părţile palestiniană şi israeliană au convenit să prelungească
   armistiţiul umanitar din Fâşia Gaza cu o zi suplimentară”, a declarat
   într-un comunicat purtătorul de cuvânt al Ministerului Afacerilor Externe
   al Qatarului, Majed al-Ansari.

   Hamas a anunţat deja, joi dimineaţa devreme, prelungirea armistiţiului cu
   o zi, în timp ce armata israeliană a precizat că acest armistiţiu continuă
   alături de continuarea negocierilor.

   Prelungirea armistiţiului se face în aceleaşi condiţii ca cele ale altor
   pauze: încetarea activităţilor militare şi intrarea ajutorului umanitar în
   Fâşia Gaza, a explicat Ansari.

   El a adăugat că armistiţiul se va derula „în cadrul medierii comune a
   Qatarului, Republicii Arabe a Egiptului şi SUA”.

Armata israeliană a anunțat că armistițiul a fost prelungit

   ACTUALIZARE 7.20 Armata israeliană a anunțat că s-a ajuns la un acord
   pentru prelungirea armistițiului dintre Israel și Hamas, potrivit CNN.

   Un armistițiu temporar între Israel și Hamas a fost prelungit, au declarat
   forțele de apărare israeliene joi dimineață, cu câteva minute înainte ca
   acordul să expire.

   Aceasta este a doua prelungire a armistițiului inițial de patru zile, care
   a început vineri.

   Armistițiul a dus la eliberarea a 70 de israelieni în temeiul acordului. 

   În schimb, 210 palestinieni au fost eliberați din închisorile israeliene,
   au declarat oficialii.

Cronologia evenimentelor de miercuri, 29 noiembrie 2023

Hamas este gata să schimbe toţi soldaţii israelieni deţinuţi pentru toţi
prizonierii palestinieni

   ACTUALIZARE 23:50 Un înalt oficial Hamas a declarat miercuri că mişcarea
   islamistă palestiniană este gata să elibereze toţi soldaţii israelieni pe
   care îi deţine în schimbul tuturor palestinienilor închişi în Israel,
   informează AFP, preluată de Agerpres.

   "Suntem gata să eliberăm toţi soldaţii în schimbul tuturor prizonierilor
   noştri", a declarat Bassem Naim, un înalt oficial Hamas şi fost ministru
   al Sănătăţii din Gaza, într-o conferinţă de presă în oraşul sud-african
   Cape Town.

   Totodată, Hamas consideră că propunerile israeliene de prelungire a
   armistiţiului care se încheie joi dimineaţă nu sunt "optime" în acest
   stadiu, a declarat miercuri seară pentru AFP o sursă din mişcarea
   islamistă palestiniană.

   "Orice discuţie privind un schimb de prizonieri militari, soldaţi şi
   ofiţeri trebuie să fie precedată de încetarea agresiunii (israeliene) şi
   de ridicarea blocadei care sufocă Gaza", a adăugat el, evocând, de
   asemenea, nevoia de a discuta despre schimburi de prizonieri cu vârsta de
   peste 18 ani.

   Următoarea etapă a negocierilor trebuie să se refere la schimbul de
   prizonieri (cu vârsta) de peste 18 ani, iar rezistenţa este pregătită
   pentru această etapă", a adăugat el, menţionând că Hamas şi alte grupuri
   armate palestiniene sunt "pregătite pentru toate opţiunile".

   "Dacă armistiţiul continuă, rezistenţa îl va menţine atât timp cât şi
   ocupantul (israelian) îl va menţine".

Un copil şi un adolescent palestinieni ucişi de armata israeliană în Cisiordania

   ACTUALIZARE 23:40 Un copil de opt ani şi un adolescent de 15 ani au fost
   ucişi miercuri de armata israeliană în Jenin, un oraş din nordul
   Cisiordaniei ocupate, care este în mod regulat scena incursiunilor
   militare israeliene, relatează Ministerul Palestinian al Sănătăţii,
   potrivit AFP, citată de Agerpres.

   În acelaşi timp, armata israeliană a arestat un copil de 12 ani în tabăra
   de refugiaţi Jalazone din Ramallah, a informat Prisoners' Club, un ONG
   palestinian.

   În Jenin, ministerul indică faptul că „doi copii, Adam al-Ghoul, în vârstă
   de opt ani, şi Bassem Abou el-Wafa, în vârstă de 15 ani, au fost ucişi de
   gloanţele ocupantului” israelian.

   Imaginile de supraveghere video postate online arată un copil lovit de un
   glonţ pe o stradă, în timp ce împuşcătura îi face pe alţi copii din
   apropiere să fugă.

   Alte imagini arată un adolescent lovit şi el de un glonţ. Pe măsură ce mai
   multe gloanţe cad în jurul lui, băiatul se prăbuşeşte şi pare să strige
   după ajutor, în timp ce alţi cinci adolescenţi aleargă să se refugieze în
   spatele maşinilor sau într-un magazin. Băiatul se luptă pe pământ în
   agonie pentru cel puţin jumătate de minut.

   Un oficial al Semilunii Roşii Palestiniene a declarat pentru AFP că
   adolescentul şi copilul se aflau „pe o stradă perpendiculară pe bulevardul
   principal din centrul oraşului Jenin”, o zonă teoretic interzisă armatei
   israeliene, deoarece se află doar sub controlul Autorităţii Naţionale
   Palestiniene.

   Armata israeliană, la rândul ei, a susţinut că „suspecţii au aruncat bombe
   artizanale în direcţia soldaţilor israelieni”.

   „Soldaţii au răspuns cu tiruri în direcţia suspecţilor şi a fost
   identificat impactul”, a adăugat aceasta.

   Armata israeliană a raportat, de asemenea, un raid nocturn în tabăra de
   refugiaţi Jenin, tot în Cisiordania, în timpul căruia a „ucis doi
   terorişti de rang înalt”, dintre care unul era căutat pentru două atacuri
   care au ucis şi rănit israelieni.

   Semiluna Roşie a raportat că a salvat şase palestinieni răniţi de gloanţe
   în timpul incursiunii.

Hamas anunță că încă nu s-a ajuns la un acord privind prelungirea armistițiului

   ACTUALIZARE 23:35 Un purtător de cuvânt al Hamas a declarat că încă nu s-a
   ajuns la un acord privind prelungirea armistițiului, care urmează să
   expire miercuri seară, transmite Sky News.

   „Negocierile de la Doha privind extinderea armistițiului umanitar
   continuă. Suntem deschiși tuturor propunerilor de armistițiu în
   conformitate cu ceea ce am specificat”, a declarat purtătorul de cuvânt al
   Hamas, Mahmoud al Mardawi. 

Alți 14 ostatici au fost eliberați

   ACTUALIZARE 23:25 Eliberarea ostaticilor planificată miercuri seară a avut
   loc și 10 israelieni și patru thailandezi au fost predați Crucii Roșii din
   Gaza, potrivit radioului armatei israeliene, transmite Sky News.

   Forțele de Apărare Israeliene au declarat: „Pe baza informațiilor primite
   de la Crucea Roșie, 10 israelieni și patru ostatici thailandezi sunt în
   drum spre punctul de trecere Rafah”.

   Mediatorii lucrează în prezent la prelungirea perioadei de armistițiu,
   care a dus la eliberarea a 71 de israelieni în schimbul prizonierilor
   palestinieni din închisorile israeliene, precum și la o pauză crucială în
   lupte.

   Ostaticii au fost eliberați în șase zile consecutive, dar acordul urmează
   să expire.

Un nou grup de ostatici israelieni a fost predat CICR, anunţă o sursă Hamas

   ACTUALIZARE 22:00 O sursă apropiată Hamas a declarat miercuri seara pentru
   AFP că mişcarea islamistă palestiniană a predat "cel de-al şaselea grup"
   de ostatici israelieni, eliberaţi în cadrul unui acord cu Israelul,
   Comitetului Internaţional al Crucii Roşii (CICR), relatează AFP, preluată
   de Agerpres.

   În fiecare seară începând de vinerea trecută, aproximativ zece ostatici
   israelieni, toţi femei şi copii, au fost eliberaţi de Hamas în Fâşia Gaza.
   În schimb, de trei ori mai mulţi deţinuţi palestinieni, de asemenea femei
   şi tineri cu vârsta sub 19 ani, sunt eliberaţi din închisori israeliene.

   Două femei de naţionalitate rusă eliberate de Hamas în Fâşia Gaza au sosit
   miercuri în Egipt prin punctul de trecere Rafah, a informat agenţia de
   presă egipteană Al-Qahera News.

   Yelena Trupanov, 50 de ani, şi Irena Tati, 73 de ani, potrivit biroului
   premierului israelian Benjamin Netanyahu, au fost predate miercuri de
   Hamas Comitetului Internaţional al Crucii Roşii, a declarat mişcarea
   islamistă palestiniană într-un comunicat.

SUA: Prelungirea armistițiului, „în mâinile Hamas”

   ACTUALIZARE 20:40 Statele Unite speră că armistițiul din Gaza va fi
   prelungit, dar decizia finală aparține Hamas, a declarat ambasadorul țării
   la ONU, potrivit Sky News.

   „Sperăm că armistițiul va fi extins. Totul este în mâinile Hamas”, a spus
   Linda Thomas-Greenfield.

   Armistițiul va expira joi și, momentan, nu sunt informații oficiale cu
   privire la prelungirea acestuia.

   „Israelienii au spus că dacă vor continua să elibereze 10 ostatici pe zi,
   vor prelungi cu o zi, deci este cu adevărat în mâinile lor, dar cred că
   există un potențial pentru asta și lucrăm activ pentru a prelungi
   acordul”, a adăugat ea.

Doi ostatici au fost predați Crucii Roșii. Alți 10 ar urma să fie eliberați 

   ACTUALIZARE 20:35 Camioane ale Crucii Roșii, care transportă ostatici
   eliberați de Hamas, au ajuns la punctul de trecere Rafah - granița dintre
   Gaza și Egipt, transmite Sky News.

   Aproximativ 10 israelieni urmează să fie eliberați de Hamas, în schimbul a
   aproximativ 30 de prizonieri palestinieni, miercuri seară.

   IDF a declarat că a primit deja doi ostatici, care au fost eliberați
   separat de ceilalți 10.

Israelul crede că 161 de ostatici sunt încă în Gaza

   ACTUALIZARE 19:00 Purtătorul de cuvânt al guvernului israelian, Eylon
   Levy, a declarat că în Fâșia Gaza s-ar mai afla încă 161 de ostatici,
   potrivit BBC.

   Ar fi vorba de 146 de israelieni și 15 străini, precum și 126 de bărbați
   și 35 de femei.

   Levy a spus că există încă patru copii sub vârsta de 18 ani reținuți și 10
   persoane care au 75 de ani sau mai mult. Nu este clar câți dintre ostatici
   sunt soldați, a spus el.

   „Vrem să aducem toți ostaticii acasă, suntem dedicați acestui angajament,
   nu va fi nimeni lăsat în urmă”, a declarat Levy într-o conferință de
   presă, adăugând că „atât timp cât există o ofertă serioasă pe masă”, va
   lua în considerare extinderea actualului acord de încetare a focului
   pentru a se asigura că mai mulți ostatici sunt eliberați.

Netanyahu spune că nu va avea loc o încetare completă a focului și că forțele
israeliene „vor lupta până la sfârșit”

   ACTUALIZARE 18:50 Premierul israelian, Benjamin Netanyahu, a declarat
   miercuri că o încetare completă a focului nu este luată în calcul și că
   forțele sale vor lupta „până la sfârșit”, transmite BBC.

   „De la începutul războiului, mi-am stabilit trei obiective: eliminarea
   Hamas, eliberarea tuturor ostaticilor noștri și asigurarea faptului că
   Gaza nu va mai fi niciodată o amenințare pentru statul Israel. Aceste trei
   obiective rămân în picioare”, a spus Netanyahu într-un comunicat.

   El a spus că eliberarea a zeci de ostatici a fost o „realizare foarte
   mare”.

   „În ultimele zile am auzit o întrebare: După încheierea acestei etape a
   eliberării ostaticilor noștri, Israelul se va întoarce la luptă? Răspunsul
   meu este un da fără echivoc. Nu există nicio situație în care să nu ne
   întoarcem la luptă până la sfârșit. Aceasta este politica mea. Întregul
   cabinet de securitate este în spatele ei. Întregul guvern este în spatele
   ei. Soldații sunt în spatele ei. Oamenii sunt în spatele ei - exact asta
   vom face”, a mai spus Netanyahu.

Locuitorii din Gaza trăiesc o catastrofă umanitară monumentală, declară
secretarul general al ONU

   ACTUALIZARE 18:45 Locuitorii din Gaza trăiesc o „catastrofă umanitară
   monumentală”, în ciuda „licăririi speranţei” aduse de armistiţiul între
   Israel şi mişcarea palestiniană Hamas, a denunţat miercuri secretarul
   general al ONU, Antonio Guterres, care a cerut o „încetare a focului
   umanitară”, informează France Presse, citată de Agerpres.

   „Populaţia din Gaza trăieşte în mijlocul unei catastrofe umanitare
   monumentale, sub ochii lumii. Nu trebuie să închidem ochii la această
   situaţie. Negocieri intense au loc pentru a prelungi armistiţiul, lucru pe
   care îl salutăm sincer, dar noi credem că avem nevoie de o veritabilă
   încetare a focului umanitară”, a declarat Guterres în faţa Consiliului de
   Securitate al ONU.

   Volumul ajutorului care ajunge la palestinienii din Gaza este încă
   insuficient pentru a răspunde nevoilor celor peste două milioane de
   persoane, a insistat secretarul general al ONU.

   El a cerut din nou deschiderea altor puncte de trecere către Fâşia Gaza în
   plus faţă de cel de la Rafah.

   „Trebuie să ne asigurăm că locuitorii regiunii vor avea în cele din urmă
   un orizont al speranţei, mergând într-o manieră hotărâtă şi ireversibilă
   către o soluţie cu două state, pe baza rezoluţiilor ONU şi a dreptului
   internaţional, cu Israel şi Palestina trăind alături în pace şi
   securitate”, a accentuat Antonio Guterres.

   El a condamnat încă o dată „atacurile odioase ale Hamas” comise în 7
   octombrie, care au constituit cauza actualului război, şi a cerut
   eliberarea tuturor ostaticilor „imediat şi necondiţionat”.

Erdogan spune despre Netanyahu că este „Măcelarul Gazei”

   ACTUALIZARE 16:30 Preşedintele turc, Recep Tayyip Erdogan, îl cataloghează
   pe premierul israelian, Benjamin Netanyahu, drept „Măcelarul Gazei” şi îl
   acuză de „amplificarea antisemitismului” în lume, într-un discurs în faţa
   membrilor grupului parlamentar al Partidului său al Justiţiei şi
   Dezvoltării (AKP), relatează AFP, citată de News.ro.

   „Benjamin Netanyahu” pune în pericol securitatea poporului israelian şi pe
   cea a tuturor evreilor, amplificând antisemitismul prin crimele pe care
   le-a comis în Fâşia Gaza”, denunţă şeful statului turc.

   Recep Tayyip Erdogan este un apărător înfocat al cauzei palestiniene.

   Preşedintele turc a catalogat în mai multe rânduri Israelul drept un „stat
   terorist”.

   El consideră că mişcarea islamistă Hamas este o „grupare de eliberare
   care-şi apără pământul”.

ONU cere o soluţie cu două state

   ACTUALIZARE 16:20 ONU i-a cerut miercuri comunităţii internaţionale să
   adopte măsuri ireversibile în vederea găsirii unei soluţii cu două state
   la conflictul israeliano-palestinian, afirmând că Ierusalimul ar trebui să
   fie capitală a ambelor state, transmite Reuters.

   Poziţia ONU a fost exprimată Tatiana Valovaia, director general al
   biroului ONU de la Geneva, care a citit un discurs semnat de secretarul
   general al ONU, Antonio Guterres.

   Un acord ar crea un stat palestinian în Cisiordania şi Fâşia Gaza, care ar
   coexista alături de statul israelian. Israelul a afirmat că viitorul stat
   palestinian trebuie să fie demilitarizat până la nivelul la care nu ar fi
   o ameninţare pentru securitatea sa.

   Palestinienii vor ca Ierusalimul de Est, care include lăcaşuri sfinte
   pentru creştini, evrei şi musulmani, să fie capitala statului lor.
   Israelul susţine că Ierusalimul ar trebui să rămână capitala sa
   „indivizibilă şi eternă”.

Antony Blinken spune că SUA vrea să obțină o prelungire a armistiţiului din Gaza

   ACTUALIZARE 16:15 Secretarul de stat american, Antony Blinken, a declarat
   miercuri că Statele Unite doresc prelungirea „pauzei umanitare” în
   conflictul dintre Israel şi gruparea islamistă palestiniană Hamas,
   transmite dpa, citată de Agerpres.

   „Am dori să vedem o prelungire a pauzei, deoarece a permis, în primul
   rând, eliberarea de ostatici, venirea lor acasă, reunirea lor cu
   familiile. Ne-a permis, de asemenea, să intensificăm asistenţa umanitară
   pentru oamenii din Gaza care au o nevoie atât de disperată de asta”, a
   spus Blinken după o reuniune a miniştrilor de Externe din NATO la
   Bruxelles. 

   Înaltul oficial al SUA a apreciat, totodată, că prelungirea armistiţiului
   este „ceea ce doreşte şi Israelul”, care „se concentrează, de asemenea,
   intens asupra aducerii acasă a cetăţenilor lor”.

   „De aceea acţionăm în acest sens”, a explicat el, cu precizarea că se
   aşteaptă să discute joi subiectul cu guvernul israelian.

   Blinken va face în zilele următoare vizite în Israel şi Cisiordania.

Israel și Hamas discută o nouă etapă a armistițiului

   ACTUALIZARE 13:55 Israelul şi Hamas au luat în considerare, miercuri,
   parametrii unei potenţiale noi etape a acordului de încetare a focului în
   Fâşia Gaza, care să includă eliberarea de către gruparea teroristă a unor
   ostatici bărbaţi sau militari, nu doar femei şi copii, a declarat o sursă
   informată cu privire la negocieri, potrivit Reuters.

   Şefii CIA şi Mossad s-au întâlnit, marţi, la Doha, cu premierul Qatarului
   pentru a discuta despre posibila nouă fază şi ceea ce ar fi necesar pentru
   o prelungire a încetării a focului pentru mai mult decât câteva zile, a
   declarat sursa citată. Negociatorii din Qatar s-au întâlnit cu
   responsabili ai Hamas înainte de reuniune, pentru a evalua
   disponibilitatea acestora de a agrea noii parametri. Nu se ştie deocamdată
   rezultatul discuţiilor între Qatar şi Hamas.

   Directorul CIA, William Burns, s-a aflat la Doha „pentru întâlniri privind
   conflictul între Israel şi Hamas, inclusiv discuţii despre ostatici”, a
   declarat un oficial american sub rezerva anonimatului, fără să ofere
   detalii.

   William Burns, David Barnea, şeful serviciului israelian Mossad, şi
   premierul Qatarului, şeicul Mohammed Bin Abdulrahman al-Thani, s-au
   întâlnit cu oficiali egipteni, la o zi după ce Qatarul a anunţat
   prelungirea cu două zile a unui acord iniţial de încetare a focului de
   patru zile în Gaza, care urma să expire în noaptea de luni spre marţi.
   Qatar, unde şi-au găsit refugiu mai mulţi lideri politici ai Hamas, a
   condus negocierile dintre gruparea teroristă şi Israel.

Erdogan salută armistițiul din Gaza

   ACTUALIZARE 13:35 Erdogan a salutat, miercuri, armistiţiul în războiul din
   Gaza şi schimbul de ostatici şi prizonieri între Israel şi Hamas, vorbind
   despre o „oprire temporară a vărsării de sânge” în enclavă, relatează
   Reuters.

   Turcia, care susţine soluţia cu două state la acest conflict vechi de
   decenii, a criticat puternic Israelul pentru atacul său terestru şi aerian
   împotriva Fâşiei Gaza, lansat ca represalii pentru atacul Hamas de pe 7
   octombrie.

   „Vedem schimburile de ostatici, pauza umanitară ca pe o evoluţie pozitivă
   în ceea ce priveşte oprirea vărsării de sânge”, a spus Erdogan.

   Adresându-se parlamentarilor, Erdogan a criticat atacul de represalii al
   lui Benjamin Netanyahu, adăugând că premierul israelian va fi amintit ca
   „măcelarul din Gaza”.

   „Declaraţiile guvernului Netanyahu ne reduc speranţele că pauza umanitară
   poate fi transformată într-o încetare durabilă a focului”, a adăugat
   Erdogan, fără a da detalii, reiterându-şi opinia că în Gaza „are loc un
   genocid”.

   El a spus că va discuta despre situaţia din Gaza în timpul unei vizite în
   Dubai la sfârşitul acestei săptămâni, adăugând că Turcia va intensifica
   eforturile diplomatice pentru o încetare completă a focului şi schimburi
   de ostatici în zilele următoare.

   Spre deosebire de majoritatea aliaţilor săi occidentali şi de unele state
   din Golf, Turcia, membră a NATO, nu consideră Hamas ca fiind grupare
   teroristă. Turcia găzduieşte unii membri ai mişcării, dar, în acelaşi
   timp, nu a luat măsuri pentru a reduce legăturile comerciale sau din
   domeniul energiei cu Israelul. Nicio mare companie turcă nu a luat decizia
   de a-şi muta afacerile.

   Erdogan a declarat că Turcia „a finalizat în mare măsură” evacuarea
   cetăţenilor săi din Gaza. Ministrul Sănătăţii, Fahrettin Koca, a precizat
   că Turcia se aşteaptă să primească, miercuri, 50 de pacienţi din Gaza, ca
   parte a unui program de evacuare medicală care a adus peste 150 de
   persoane, majoritatea bolnavi de cancer şi însoţitorii lor, pentru
   tratament.

   Koca a spus că cei 50 de evacuaţi, dintre care majoritatea sunt copii şi
   tineri, vor sosi la Ankara miercuri după-amiază din Egipt. El a adăugat că
   cel mai tânăr evacuat este un bebeluş de 7 luni.

Cronologia evenimentelor de marți, 28 noiembrie 2023

Israelul anunță că 30 de palestinieni au fost eliberați

   ACTUALIZARE 22:35 Israelul a confirmat marți seară că 30 de palestinieni
   au fost eliberați în baza acordului de armistițiu, potrivit BBC.

   Toți prizonierii au fost eliberați din închisoarea Ofer din Cisiordania și
   din Centrul de detenție din Ierusalim. 

   Ei se alătură celorlalți 150 de palestinieni care au fost eliberați până
   acum din închisorile israeliene începând de vineri, ca parte a
   armistițiului.

   Aceștia au fost aleși dintr-o listă de 300 de palestinieni acuzați de o
   serie de infracțiuni. Mai puțin de un sfert dintre cei de pe listă au fost
   condamnați.

Israelul anunță că încă 12 ostatici au fost eliberați

   ACTUALIZARE 20:45 Armata israeliană a anunțat marți seară că alți 12
   ostatici au fost eliberați de Hamas și sunt în drum spre Israel, potrivit
   BBC.

   Potrivit informațiilor de la Crucea Roșie, 12 ostatici - inclusiv zece
   israelieni și doi cetățeni străini - sunt în drum spre teritoriul
   israelian.

Israelul spune că armistițiul actual „ar putea fi prelungit cu încă cinci zile”

   ACTUALIZARE 18:40 Purtătorul de cuvânt al guvernului israelian, Eylon
   Levy, a declarat marți că armistițiul ar putea fi prelungit cu încă cinci
   zile, potrivit BBC.

   Potrivit acestuia, dacă acest lucru se va întâmpla, vor fi eliberați și
   alți ostatici ținuți de Hamas în Fâșia Gaza.

Erdogan susţine că Israelul trebuie judecat de instanţe internaţionale pentru
crime comise în Gaza

   ACTUALIZARE 18:30 Preşedintele turc, Recep Tayyip Erdogan, i-a transmis
   marţi secretarului general al ONU, Antonio Guterres, că Israelul trebuie
   să fie tras la răspundere de tribunalele internaţionale pentru ceea ce el
   consideră că sunt crime de război comise în Gaza, transmite Reuters.

   Într-o convorbire telefonică înaintea reuniunii Consiliului de Securitate
   al ONU privind Gaza, prevăzută pentru miercuri la New York, Erdogan i-a
   spus lui Guterres că „Israelul continuă să calce în picioare dreptul
   internaţional, legile războiului şi dreptul umanitar internaţional privind
   în ochii comunităţii internaţionale”, indică un comunicat al preşedinţiei
   turce.

   Israelul a lansat ofensivă aeriană şi terestră contra poziţiilor Hamas din
   Fâşia Gaza după ce mişcarea islamistă palestiniană a ucis peste 1.200 de
   persoane şi a luat alte 240 ostatice în timpul unui atac terorist de o
   violenţă şi brutalitate fără precedent, comis în sudul Israelului pe 7
   octombrie.

   Autorităţile sanitare din Gaza susţin că peste 15.000 de persoane au fost
   ucise în riposta israeliană, multe altele fiind date dispărute.

   Ministrul de Externe turc, Hakan Fidan, ce face parte din aşa-numitul grup
   de contact al ţărilor musulmane care discută cu liderii occidentali despre
   situaţia din Gaza, va participa la reuniunea de miercuri a Consiliului de
   Securitate al ONU, a anunţat marţi MAE de la Ankara.

Şefii spionajului american şi israelian s-au întâlnit în Qatar pentru a discuta
urmarea armistiţiului din Gaza

   ACTUALIZARE 16:50 Şefii serviciilor de informaţii externe din SUA şi
   Israel - CIA (Central Intelligence Agency, Agenţia Centrală de
   Informaţii), respectiv Mossad - s-au întâlnit marţi la Doha cu premierul
   Qatarului pentru a discuta posibilitatea de a duce mai departe prelungirea
   de două zile a armistiţiului din Gaza între Israel şi gruparea islamistă
   Hamas, afirmă o sursă a agenţiei Reuters.

   Întâlnire are ca obiectiv „exploatarea progreselor acordului prelungit de
   pauză umanitară pentru a iniţia discuţii în continuare despre următoarea
   fază a unei posibile înţelegeri”, a declarat sursa respectivă.

   Nu este clar ce rezultate a dat dialogul, la care au participat şi
   oficiali egipteni.

   Directorul CIA William Burns, cel al Mossad - David Barnea şi
   prim-ministrul qatarez, şeicul Mohammed Bin Abdulrahman al-Thani, s-au
   întâlnit după ce Qatarul a anunţat luni prelungirea cu 48 de ore a
   armistiţiului iniţial de patru zile în Fâşia Gaza, care urma să expire în
   cursul nopţii trecute.

   Emiratul Qatar, unde se află mai mulţi lideri politici ai Hamas, a condus
   negocieri între gruparea palestiniană militantă şi Israel. Armistiţiul a
   fost primul răgaz după şapte săptămâni de bombardamente şi operaţiuni
   terestre israeliene, în urma atacului violent din 7 octombrie al Hamas
   asupra Israelului.

Israel: În Fâșia Gaza mai sunt 173 de ostatici

   ACTUALIZARE 16:40 Israelul estimează că în Fâşia Gaza se află în
   continuare 173 de ostatici, declară marţi biroul premierului israelian,
   Benjamin Netanyahu, potrivit CNN.

   Şaptesprezece dintre ostatici sunt cetățeni străini, iar restul sunt
   israelieni, potrivit aceleiaşi surse.

   Hamasul a eliberat, în patru zile de armistiţiu, 69 de ostatici, iar
   Israelul a eliberat 150 de deţinuţi palestinieni.

Bombardamente în Fâșia Gaza, în timpul armistițiului

   ACTUALIZARE 16:35 Militari israelieni au fost ţinta unor bombardamente  în
   Fâşia Gaza, marţi după-amiaza, anunţă un purtător de cuvânt al armatei
   israeliene, relatează AFP, citată de News.ro.

   „În ultima oră, trei dispozitive explozive au fost detonate în două ocazii
   diferite, în nordul Fâşiei Gaza, în apropiere de forţele Tshalului,
   contrar acordurilor de încetare a focului. Focuri de armă au fost trase
   împotriva forţelor noastre. Mai mulţi militari au fost răniţi. Tsahalul a
   ripostat”, anunţă acest purtător de cuvânt.

Putin: Crearea unui stat palestinian este „condiţia esenţială” pentru o
soluţionare justă şi durabilă a conflictului 

   ACTUALIZARE 16:15 Crearea unui stat palestinian pe graniţele din 1967 este
   „condiţia esenţială” pentru o soluţionare justă şi durabilă a conflictului
   israeliano-palestinian, a declarat marţi preşedintele rus, Vladimir Putin,
   într-un mesaj adresat liderului Autorităţii Naţionale Palestiniene,
   Mahmoud Abbas.

   „Astăzi, când conflictul sângeros provoacă suferinţe de nedescris
   populaţiei civile din Palestina, consider că este deosebit de important să
   confirm poziţia consecventă a Rusiei în favoarea exercitării drepturilor
   legitime ale poporului său de a-şi crea propriul stat suveran pe graniţele
   din 1967”, a subliniat şeful Kremlinului, citat de EFE.

   Potrivit liderului rus, crearea unui stat palestinian cu graniţele din
   1967 este „condiţia-cheie pentru realizarea unui acord
   palestiniano-israelian corect, cuprinzător şi durabil”.

   Mesajul lui Putin adresat preşedintelui palestinian a fost citit de către
   ministrul adjunct de externe rus Mihail Bogdanov, în cadrul unui eveniment
   care a marcat Ziua internaţională de solidaritate cu poporul palestinian
   la 29 noiembrie.

   Şi preşedintele Iranului, Seyyed Ebrahim Raisi, a dat publicităţii marţi
   un mesaj cu ocazia Zilei internaţionale de solidaritate cu poporul
   palestinian, în care consideră că „încetarea actualei ocupaţii organizate
   a teritoriului istoric al poporului palestinian, întoarcerea refugiaţilor
   palestinieni şi exercitarea dreptului lor la autodeterminare sunt singura
   soluţie de principiu la problema palestiniană”.

   În mesajul său difuzat de Ambasada Iranului la Bucureşti, Raisi anunţă
   înregistrarea oficială la ONU a planului de soluţionare propus de
   Republica Islamică Iran, care se bazează pe întoarcerea refugiaţilor şi
   organizarea unui referendum „cu participarea palestinienilor adevăraţi,
   inclusiv a musulmanilor, creştinilor şi evreilor”, pe baza principiilor
   democratice şi a dreptului internaţional.

   Potrivit lui Raisi, acest plan este un substitut adecvat pentru planurile
   anterioare eşuate şi urmăreşte să rezolve problema Palestinei prin dreptul
   internaţional pe baza exercitării dreptului la autodeterminare şi a
   dreptului de întoarcere al refugiaţilor palestinieni la casele şi
   proprietăţile lor.

OMS avertizează că în Fâșia Gaza bolile ar putea ucide mai mulți oameni decât
bombardamentele

   ACTUALIZARE 16:10 În Fâşia Gaza, bolile ar putea ucide mai mulți oameni
   decât bombardamentele, dacă sistemul de sănătate de acolo nu este reparat,
   a avertizat marţi o purtătoare de cuvânt al Organizaţiei Mondiale a
   Sănătăţii (OMS), transmite Reuters.

   Autorităţile sanitare din Gaza susţin că peste 15.000 de persoane au fost
   ucise în bombardamentele israeliene, multe altele fiind date dispărute.

   Israelul a promis să anihileze mişcarea islamistă palestiniană Hamas, după
   ce aceasta a ucis peste 1.200 de persoane şi a luate alte 240 ostatice în
   timpul unui atac terorist de amploare comis în sudul Israelului pe 7
   octombrie.

   „În cele din urmă vom vedea mai mulţi oameni murind din cauza bolilor
   decât din cauza bombardamentelor dacă nu suntem capabili să reconstruim
   sistemul sanitar”, a spus Margaret Harris într-o conferinţă de presă la
   Geneva.

   Citește continuarea AICI

Tone de ajutoare au fost trimise în nordul Fâșiei Gaza

   ACTUALIZARE 16:00 Câteva tone de ajutoare au reuşit să ajungă în nordul
   Fâşiei Gaza, care a dus greul asaltului militar israelian împotriva Hamas,
   în timpul încetării temporare a focului, relatează DPA, citată de
   Agerpres.

   Livrările includ alimente gata de consum, apă potabilă, corturi şi pături,
   precum şi medicamente, a transmis marţi Oficiul Naţiunilor Unite pentru
   Coordonarea Afacerilor Umanitare (OCHA).

   De asemenea, au fost livrate combustibil pentru producţia de energie
   electrică şi aprovizionări pentru operaţiunile instalaţiilor de
   desalinizare şi tratare a apelor uzate, precum şi pentru staţiile de
   pompare a apei.

   Aceasta şi alte infrastructuri critice au fost închise din cauza lipsei de
   energie electrică. Până la intrarea în vigoare a armistiţiului săptămâna
   trecută, foarte puţin combustibil pentru funcţionarea generatoarelor a
   ajuns în acest teritoriu de coastă în mare parte închis.

   Spitalul Al-Shifa din oraşul Gaza, grav avariat, şi-a redeschis unitatea
   de dializă pentru pacienţii cu afecţiuni renale datorită transporturilor
   de combustibil.

   În ciuda apelurilor israeliene de evacuare din nordul Fâşiei Gaza, se
   estimează că sute de mii de oameni trăiesc încă acolo în condiţii adesea
   cumplite.

   Apa potabilă le este furnizată oamenilor din sud prin două conducte din
   Israel, a precizat OCHA.

   Numărul palestinienilor morţi în urma atacurilor israeliene asupra Fâşiei
   Gaza începând cu 7 octombrie se ridică la aproximativ 15.000, conform
   cifrelor Ministerului Sănătăţii condus de Hamas. Numărul nu poate fi
   confirmat din surse independente.

   Israelul a lansat un atac aerian şi terestru asupra Fâşiei Gaza cu scopul
   de a elimina Hamas. Grupul islamist a masacrat 1.200 de persoane în sudul
   Israelului şi a luat ostatice alte aproximativ 240 pe 7 octombrie, în ceea
   ce Israelul spune că a fost cel mai grav atac asupra evreilor de la
   Holocaust.

   Se estimează că aproximativ 1,8 milioane din cei peste 2,2 milioane de
   locuitori din Gaza au fost strămutaţi din cauza atacurilor şi distrugerii
   caselor lor, a precizat agenţia ONU.

   Aproximativ 1,1 milioane de persoane au găsit refugiu în facilităţi
   supraaglomerate administrate de Agenţia Naţiunilor Unite de Ajutorare şi
   Lucrări pentru Refugiaţii Palestinieni din Orientul Apropiat (UNRWA).

   Alte 190.000 de persoane au fost campate în şcoli, săli de festival sau
   centre comunitare, în timp ce celelalte au fost cazate în familii gazdă.

   Conform estimărilor ONU, 46.000 de case au fost distruse şi peste 234.000
   avariate. Aceasta corespunde unui total de 60% din fondul locativ.

Israelul anunţă că a eliberat 33 de prizonieri palestinieni

   ACTUALIZARE 07:34 Autoritatea penitenciară israeliană a anunţat în cursul
   nopţii de luni spre marţi că a eliberat 33 de prizonieri palestinieni, la
   câteva ore după ce Hamas a eliberat 11 ostatici israelieni deţinuţi în
   Fâşia Gaza de la atacul său din 7 octombrie.

   Vineri, Israelul şi mişcarea islamistă palestiniană s-au angajat să
   elibereze în fiecare zi aproximativ zece femei şi copii ostatici în
   schimbul a de trei ori mai mulţi deţinuţi palestinieni, femei şi tineri
   sub 19 ani.

Preşedintele iranian merge în Turcia pentru a găsi o poziţie comună legată de
conflictul din Gaza

   Preşedintele iranian Ebrahim Raisi va face marți prima sa vizită în
   Turcia, sperând să lase deoparte divergenţele din trecut şi să formuleze
   un răspuns comun cu Ankara la acţiunile Israelului în Fâşia Gaza,
   relatează AFP.

   Apărător fervent al cauzei palestiniene, preşedintele turc Recep Tayyip
   Erdogan s-a declarat de partea Hamas pe măsură ce numărul victimelor
   palestiniene din Fâşia Gaza a crescut, în urma represaliilor israeliene
   după atacul mortal al mişcării islamiste din 7 octombrie care a făcut
   1.200 de morţi în Israel, în principal civili, potrivit Agerpres.

   Cel puţin 15.000 de palestinieni, în mare parte civili, au fost ucişi în
   bombardamente de la începutul războiului, potrivit guvernului Hamas.

   Şeful statului turc a declarat Israelul drept un „stat terorist”” şi a
   considerat că Hamas este un „grup de eliberatori care îşi protejează
   pământul”.

Cronologia evenimentelor de luni, 27 noiembrie 2023

Blinken merge din nou în Israel săptămâna aceasta

   ACTUALIZARE 23:45 Secretarul de stat american, Antony Blinken, va merge
   din nou în Israel şi Cisiordania înainte de sfârşitul săptămânii, precum
   şi în Dubai, a declarat luni jurnaliştilor un înalt responsabil al
   Departamentului de Stat, scrie AFP, potrivit Agerpres.

   Aceasta va fi a treia vizită a şefului diplomaţiei americane în Orientul
   Mijlociu de la începutul conflictului dintre Israel şi mişcarea
   palestinian Hamas pe 7 octombrie.

Unsprezece ostatici israelieni au fost eliberați și sunt în drum spre Israel

   ACTUALIZARE 22:30 Unsprezece ostatici israelieni răpiţi pe 7 octombrie în
   cursul atacului Hamas se află luni seara în drum spre Israel, a anunţat
   armata israeliană într-un comunicat, citând informaţii ale Comitetului
   Internaţional al Crucii Roşii (CICR), relatează AFP, citată de Agerpres.

   „Unsprezece ostatici sunt în prezent în drum spre teritoriul israelian”, a
   indicat armata. Acesta este al patrulea grup de ostatici eliberat de
   vineri, în cadrul unui acord care urma să se încheie marţi dimineaţa.

   Armistiţiul de patru zile în luptele dintre Israel şi Hamas, încheiat în
   cadrul unui acord intrat în vigoare vineri, va fi prelungit cu două zile,
   a declarat luni Qatarul, ţară ce mediază acest acord.

   În termenii acordului ce expiră marţi, în fiecare zi, începând de vineri,
   Hamas a eliberat 13 ostatici israelieni, toţi copii şi femei, în timp ce
   Israelul a eliberat 39 de prizonieri, tot femei şi tineri sub 19 ani.

   Hamas s-a declarat deja gata pentru o prelungire a armistiţiului, în timp
   ce Israelul cere să "primească 50 de ostatici suplimentari" după noaptea
   de luni spre marţi.

IDF: Prelungirea armistiţiului nu este încă definitivă

   ACTUALIZARE 21:30 Purtătorul de cuvânt al armatei israeliene (IDF),
   contraamiralul Daniel Hagari, a anunţat că a patra eliberare de ostatici,
   ultima a acordului încheiat cu Hamas, este "în derulare" şi susţine că o
   prelungire a încetării temporare a focului, anunţată de Qatar, Hamas şi
   SUA, nu este încă definitivă, relatează The Times of Israel, preluat de
   News.ro.

   "Gestionăm un acord prin intermediul mediatorilor. Nimic nu este definitiv
   până când nu se întâmplă cu adevărat", a spys el. "Lucrurile progresează
   şi în această seară, dar este nevoie de răbdare", a adăugat oficialul.

   Pe de altă parte, Hagari a criticat Hamas pentru videoclipurile sale de
   propagandă care arată eliberarea ostaticilor în ultimele zile. "Zeci de
   videoclipuri cu terorişti care fac cu mâna nu vor ascunde brutalitatea
   Hamas", a punctat el.

   De asemenea, el a declarat că responsabilitatea pentru familia Bibas, care
   a fost luată ostatică de Hamas, dar predată unei alte grupări teroriste,
   aparţine Hamas.

   El a vorbit şi despre Elma Avraham, în vârstă de 84 de ani, care a fost
   eliberată din captivitatea Hamas în stare critică. "Noaptea trecută, Elma
   Avrham a fost eliberată din captivitatea Hamas. Ea a fost transportată de
   urgenţă la spital în stare critică. Elma are 84 de ani, este mamă, bunică
   şi străbunică", a spus Hagari. "În timpul masacrului Hamas din 7
   octombrie, Elma a fost luată ostatică de teroriştii sălbatici. A fost
   târâtă în Gaza pe spatele unei motociclete. A stat în captivitatea Hamas
   timp de 51 de zile şi nopţi. A fost ţinută în condiţii grele, i s-au
   refuzat medicamente vitale, nu a fost vizitată de Crucea Roşie", a
   detaliat el. "Când a fost eliberată din captivitate, se afla într-o stare
   critică. Elma este un memento al misiunii noastre de căpătâi. Acum, ea
   este acasă şi este îngrijită", a arătat el.

   "Facem apel la organizaţiile internaţionale, în special la Crucea Roşie,
   să folosească toate instrumentele pe care le au la dispoziţie pentru a
   avea acces la ostaticii noştri, pentru a se asigura că primesc îngrijirile
   medicale de care au nevoie", a cerut purtătorul de cuvânt al IDF.

   "Ostaticii noştri nu sunt pierduţi şi nu vom sta cu mâinile în sân în
   speranţa că vor fi găsiţi. Îi vom salva pe ostaticii noştri cu orice preţ,
   este datoria noastră, responsabilitatea noastră morală ca Forţe de Apărare
   Israeliene. Este motivul pentru care luptăm şi de aceea trebuie să
   continuăm să luptăm până când toţi ostaticii noştri vor fi acasă", a
   adaugat Hagari.

Hamas anunță că a primit lista deţinuţilor palestinieni care urmează să fie
eliberaţi de Israel

   ACTUALIZARE 20:55 Hamas a declarat că a primit o listă cu deţinuţii
   palestinieni care urmează să fie eliberaţi luni din centrele de detenţie
   israeliene, relatează CNN, preluată de News.ro.

   Lista include trei femei şi 30 de adolescenţi de sex masculin.

   Cabinetul premierului Benjamin Netanyahu a anunţat luni după-amiază că
   autorităţile israeliene au notificat familiile ostaticilor care urmează să
   fie eliberaţi în următoarele ore, acordul cu Hamas părând să fie din nou
   pe calea cea bună după un blocaj anterior, când părţile ridicaseră
   obiecţii.

   Până în prezent, 117 femei şi copii au fost eliberaţi din închisorile
   israeliene: 39 vineri, 39 sâmbătă şi 39 duminică.

   În plus, SUA, Qatar, Hamas au anunţat luni seara că acordul de armistiţiu,
   încheiat iniţial pentru patru zile, ultima fiind luni, a fost prelungit cu
   încă două zile.

Casa Albă confirmă că armistiţiul dintre Israel şi Hamas a fost prelungit cu
două zile

   ACTUALIZARE 20:30 Purtătorul de cuvânt al Consiliului Naţional de
   Securitate al Casei Albe, John Kirby, a confirmat luni că încă 20 de femei
   şi copii israelieni vor fi eliberaţi în urma prelungirii cu două zile a
   armistiţiului în curs dintre Israel şi Hamas, relatează The Times of
   Israel.

   Prelungirea acordului fusese anunţată anterior de ministrul de Externe al
   Qatarului şi confirmată de Hamas, dar nu şi de partea israeliană.

   Acordul a fost structurat în aşa fel încât să poate fi prelungit
   armistiţiul cu o zi suplimentară pentru fiecare 10 ostatici eliberaţi de
   Hamas.

   Kirby a spus că SUA speră să vadă că armistiţiul va fi prelungit în
   continuare, dar a reiterat că acest lucru va depinde de eliberarea altor
   ostatici de către Hamas.

   Kirby a subliniat că, pentru a treia zi consecutiv, 200 de camioane cu
   ajutoare au intrat duminică în Gaza, îndeplinindu-se astfel o clauză-cheie
   a armistiţiului. Astfel, numărul total al camioanelor cu ajutoare, care au
   intrat în Gaza de la deschiderea punctului de trecere Rafah, pe 21
   octombrie, se ridică la peste 2.000.

   John Kirby a confirmat, de asemenea, că a existat un impas luni în ceea ce
   priveşte eliberarea ostaticilor aşa cum fusese convenit, deoarece Hamas a
   încercat iniţial să elibereze mai mulţi copii fără mamele lor, care sunt,
   de asemenea, reţinute în Gaza. El a adaugat că nu ştie dacă printre cei 11
   ostatici care vor fi eliberaţi luni se numără şi celelalte două cetăţene
   americane reţinute în Gaza. Mai sunt alţi şase bărbaţi ostatici care sunt
   cetăţeni americani, în timp ce un bărbat este posesor al unui green card
   american.

Israelul anunţă un acord cu Elon Musk referitor la serviciul Starlink

   ACTUALIZARE 20:05 Miliardarul american Elon Musk a convenit ca serviciul
   său de acces la internet prin satelit Starlink să fie disponibil în Fâşia
   Gaza numai dacă va primi permisiunea din partea autorităţilor israeliene,
   potrivit ministrului israelian al Comunicaţiilor, Shlomo Karhi, transmit
   luni DPA şi AFP, citate de Agerpres.

   „Ca rezultat al acestui acord semnificativ, unităţile satelit ale Starlink
   vor putea fi operate în Israel cu aprobarea Ministerului israelian al
   Comunicaţiilor, inclusiv în Fâşia Gaza”, a scris Karhi într-o postare pe
   platforma X.

   La finalul lunii octombrie, Elon Musk a dat asigurări că serviciul său de
   acces la internet prin satelit Starlink va susţine conectivitatea în Fâşia
   Gaza pentru „organizaţiile umanitare recunoscute internaţional”, în timp
   ce în acest teritoriu bombardat intens de armata israeliană
   telecomunicaţiile şi internetul sunt oprite. ONG-urile şi agenţiile ONU au
   anunţat anterior că pierduseră orice contact cu echipele lor aflate în
   Fâşia Gaza.

   În urma ofertei lui Elon Musk de la finalul lunii octombrie, Israelul a
   anunţat că va împiedica prin toate mijloacele necesare reluarea
   comunicaţiilor în Fâşia Gaza de către Starlink, argumentând că mişcarea
   islamistă palestiniană Hamas ar putea folosi sistemul în scopuri
   teroriste.

Statele arabe şi UE au convenit că o soluţie cu două state reprezintă răspunsul
la conflictul israeliano-palestinian

   ACTUALIZARE 19:40 Statele arabe şi Uniunea Europeană au convenit luni, la
   o reuniune în Spania, că o soluţie cu două state reprezintă răspunsul la
   conflictul israeliano-palestinian, şeful diplomaţiei UE, Josep Borell,
   afirmând că Fâşia Gaza ar trebui să fie guvernată de Autoritatea
   Palestiniană, relatează Reuters.

   Toate statele membre ale UE şi aproape toţi participanţii au convenit, la
   reuniunea Uniunii pentru Mediterana desfăşurată la Barcelona, că este
   nevoie de o soluţie cu două state, a subliniat Borrell.

   Potrivit acestuia, Autoritatea Palestiniană trebuie să organizeze alegeri
   şi să-şi amelioreze funcţionarea, dar este singura „soluţie viabilă”
   pentru viitoarea conducere a Fâşiei Gaza - controlată în prezent de
   mişcarea islamistă Hamas - pentru a evita un „vid de putere”.

   O soluţie cu două state prevede un stat pentru palestinieni în Cisiordania
   şi Fâşia Gaza, alături de Israel, precizează Reuters.

   Ministrul de Externe palestinian, Riyad al-Maliki, a declarat că
   Autoritatea Palestiniană, care a pierdut controlul asupra Fâşiei Gaza în
   2007, în lupta pentru putere cu Hamas, nu trebuie să se întoarcă în Gaza,
   subliniind: „Am rămas acolo tot timpul, avem acolo 60.000 de lucrători
   publici”.

   Israelul nu a luat parte la reuniunea de la Barcelona a forumului Uniunea
   pentru Mediterană, care grupează 43 de state din Europa, Africa de nord şi
   Orientul Mijlociu.

   Ministrul de Externe saudit, prinţul Faisal bin Farhan, care a reprezentat
   un grup de miniştri din Liga Arabă şi Organizaţia Cooperării Islamice, a
   făcut apel la o încetare a focului durabilă în Gaza, subliniind că o
   continuare a escaladării militare nu va avea ca rezultat decât „mai multă
   distrugere, radicalizare şi carnagiu suplimentar pe seama vieţilor
   palestiniene, precum şi a securităţii regionale, inclusiv cea a
   Israelului”.

   „Israelul trebuie tras la răspundere pentru atrocităţile pe care le-a
   comis, dacă nu prin sancţiuni, atunci prin aplicarea de presiuni asupra sa
   pentru a-şi schimba cursul”, a pledat Faisal, care a mai afirmat că este
   nevoie de mai multe ajutoare în teritoriul palestinian asediat.

Qatar anunță că armistițiul va fi prelungit cu încă două zile

   ACTUALIZARE 18:20 Qatarul a anunțat luni seară că s-a ajuns la un acord
   pentru prelungirea armistițiului umanitar pentru încă două zile, potrivit
   BBC.

   Armistițiul urma să expire marți dimineață.

   Qatarul a mediat discuțiile dintre Israel și Hamas.

Secretarul general al ONU cere o „încetare umanitară totală” a focului

   ACTUALIZARE 18:15 Secretarul general al ONU, Antonio Guterres, a cerut
   luni o încetare umanitară totală a focului între Israel şi mişcarea
   palestiniană Hamas, în locul unui armistiţiu temporar, deoarece
   „catastrofa umanitară din Gaza se înrăutăţeşte pe zi ce trece”, relatează
   AFP, citată de Agerpres.

   Negociatorii egipteni, qatarezi şi americani s-au apropiat de prelungirea
   unui armistiţiu de patru zile în Gaza, care expiră luni, au declarat surse
   egiptene din domeniul securităţii, pe fondul presiunii globale tot mai
   mari de a extinde acordul care a întrerupt cele şapte săptămâni de lupte
   de până acum.

   „Dialogul care a condus la acord trebuie să continue şi să ducă la o
   încetare umanitară totală a focului, în beneficiul poporului din Gaza,
   Israel şi întreaga regiune. Organizaţia Naţiunilor Unite va continua să
   sprijine aceste eforturi în orice mod posibil”, a declarat purtătorul de
   cuvânt al lui Guterres, Stephane Dujarric, citat într-un comunicat.

   Guterres a cerut din nou ca ostaticii deţinuţi de Hamas să fie eliberaţi
   imediat şi necondiţionat, a precizat Dujarric.

   Organizaţia Naţiunilor Unite a intensificat livrarea de ajutor umanitar în
   Gaza în ultimele patru zile, în timpul armistiţiului, şi a trimis ajutoare
   în unele zone nordice ale enclavei de coastă, care a fost în mare parte
   izolate în ultimele săptămâni, a spus Dujarric.

   „Dar acest ajutor abia se simte în contextul nevoilor uriaşe ale celor 1,7
   milioane de persoane strămutate. Catastrofa umanitară din Gaza se
   înrăutăţeşte pe zi ce trece”, a adăugat el.

Israelul anunţă că i-a propus mişcării palestiniene Hamas „o opţiune” pentru a
prelungi armistiţiul

   ACTUALIZARE 16:45 Israelul i-a propus mişcării islamiste palestiniene
   Hamas o ''opţiune'' pentru a prelungi armistiţiul început vineri şi care
   ar urma să expire marţi la ora 07:00 (05:00 GMT), a anunţat luni un
   purtător de cuvânt al guvernului israelian, potrivit AFP, preluată de
   Agerpres.

   ''Vrem să primim 50 de ostatici suplimentari după această noapte'', a
   declarat Eylon Levy.

   O sursă egipteană din domeniul securităţii a declarat că cele două părţi
   beligerante lucrează la detaliile unei prelungiri.

   ''Israelul insistă pentru reînnoirea armistiţiului de la zi la zi'', în
   timp ce mediatorii străini - Qatar, SUA şi Egipt - propun o pauză de ''mai
   multe zile'' a luptelor.

   Cele două tabere au reafirmat că ostilităţile sunt departe de a fi
   încheiate. ''Campania pentru a pune capăt Hamas şi a ne aduce acasă
   ostaticii va fi reluată de la finalul armistiţiului'', a dat asigurări
   Levy.

   ''De îndată ce cadrul (acordului) se va fi terminat, Israelul îşi va
   urmări deplin cele trei obiective: să elimine Hamas, să se asigure că
   Fâşia Gaza nu va mai fi niciodată o ameninţare pentru securitatea
   Israelului şi să elibereze toţi ostaticii'', a subliniat reprezentantul
   executivului israelian.

   Brigăzile Al-Qassam, aripa armată a Hamas, au susţinut că luptătorii săi
   sunt ''pregătiţi'' în cazul reluării ostilităţilor.

   În total, 58 de ostatici au fost eliberaţi din Fâşia Gaza începând de
   vineri, dintre care 39 de cetăţeni israelieni şi 19 străini.

Prelungirea armistițiului „este aproape”, spun surse egiptene

   ACTUALIZARE 16:20 Negociatorii din Egipt, Qatar și SUA sunt aproape de a
   conveni asupra unei prelungiri a armistițiului dintre Israel și Hamas, au
   declarat pentru Reuters trei surse egiptene din domeniul securității.

   Hamas ar dori o prelungire de patru zile a armistițiului, în timp ce
   Israelul vrea prelungiri de la zi la zi, au mai spus sursele.

   Israelul a transmis anterior că va fi de acord cu încă o zi de armistițiu
   pentru fiecare 10 ostatici suplimentari pe care Hamas îi va elibera.

Iranul cere un armistițiu permanent în Gaza

   ACTUALIZARE 13:08 Iranul a cerut, luni, un armistiţiu permanent în
   războiul dintre Israel şi Hamas pentru „a se garanta că crimele israeliene
   din Fâşia Gaza încetează complet”.

   „Republica Islamică Iran vrea şi speră, la fel ca multe ţări, că
   armistiţiul intră într-un proces de durată și că crimele regimului sionist
   încetează complet”, a declarat purtătorul de cuvânt al ministerului de
   externe iranian, Nasser Kanani, într-o conferinţă de presă la Teheran.

   Luni au loc discuţii pentru prelungirea armistiţiului de patru zile, care
   a intrat în vigoare vineri, ca parte a unui acord între Israel şi Hamas,
   intermediat de Qatar, Egipt şi Statele Unite. Pentru Iran, care-i sprijină
   pe teroriști, „agresiunea crudă a regimului sionist împotriva Fâşiei Gaza
   nu trebuie repetată”, a spus Kanani.

   „Dar se pare că regimul sionist, care nu a fost capabil să-şi atingă
   obiectivele militare de la începutul operaţiunii sale în Fâşia Gaza, vrea
   să obţină o victorie tangibilă”, a adăugat el.

Autoritatea Palestiniană cere Israelului să dezvăluie soarta a cel puţin 105
locuitori din Gaza arestaţi

   ACTUALIZARE 12:50 Comisia pentru prizonieri a Autorităţii Palestiniene
   acuză armata israeliană că a arestat aproximativ o sută de locuitori din
   Gaza şi declară că se teme de ce este mai rău pentru aceşti palestinieni a
   căror localizare sau identitate Israelul nu le-a dezvăluit şi nici
   acuzaţiile împotriva lor, relatează AFP, citată de Agerpres.

   „Israelul nu a anunţat câţi oameni a arestat în timpul operaţiunilor sale
   din Gaza”, a declarat Qaddoura Fares, şef al acestei agenții.

   „Ne temem că au fost ucişi după ce au fost arestaţi şi interogaţi”, a
   adăugat el, afirmând că „a obţinut date” din Israel privind un „număr de
   105 de arestări, dar fără detalii despre soarta acestor persoane”.

   „Absenţa numărului şi a comunicării sugerează că este posibil ca Israelul
   să facă ce vrea cu ei, chiar să-i omoare”, a spus el, asigurând că a cerut
   în zadar informaţii autorităţilor israeliene. Reprezentanții armatei
   israeliane au spus că „nu pot comenta acest subiect la momentul
   respectiv”.

   În timpul a şapte săptămâni de război şi patru zile de armistiţiu,
   „forţele israeliene au arestat oameni” care mergeau spre sud pe drumul
   Salaheddin. Acest drum este singura rută autorizată de Israel pentru
   persoanele strămutate cărora li s-a ordonat să părăsească nordul Fâşiei
   Gaza, spune ONU. Cetăţenii strămutaţi din Gaza au declarat ONU că armata
   israeliană a instalat acolo un baraj rutier echipat cu camere de
   recunoaştere facială şi controlat de la distanţă de soldaţi.

   Acolo, ONU spune că a observat trecerea unor „familii separate”. „Cel
   puţin un copil a trebuit să traverseze singur acest baraj după arestarea
   tatălui său la acest punct de control”, adaugă ONU. Semiluna Roşie a
   raportat, marţi, că unul dintre îngrijitorii săi, Ramadan Hossu, originar
   din Jabaliya în nordul Fâşiei Gaza, a fost arestat pe drumul din sud.

   „Soldaţii israelieni i-au spus celui din faţa mea: «întoarce-te şi du-te
   acolo». Apoi mi-au spus: «du-te acolo». M-au interogat, ne-au dezbrăcat şi
   ne-au dus la un baraj rutier şi apoi la un tanc. Doi soldaţi m-au escortat
   şi am fost încătuşat”, povesteşte Hossu într-un video difuzat de Semiluna
   Roşie.

   Sahar Awwad, o persoană strămutată din Gaza, a declarat pentru AFP că fiul
   ei Mohammed a fost arestat de soldaţi israelieni la ieşirea de sud a
   oraşului Gaza pe 12 noiembrie.

   „A fost eliberat după nouă zile, după ce a fost torturat”, a spus ea. 

Ultimele 24 de ore de armstițiu. Hamas spune că vrea prelungirea lui. Presiune
pe Netanyahu pentru extindere

   ACTUALIZARE 10:42 Armistițiul dintre Israel și Hamas a intrat, luni
   dimineață, în ultimele sale 24 de ore. Și din partea Hamas, dar și a
   guvernului israelian, pare să existe un interes pentru prelungirea
   acestuia.

   Prin pauza în ostilități începută de vineri au fost eliberați zeci de
   ostatici israelieni și peste 100 de prizonieri palestinieni care fuseseră
   ținuți în închisori israeliene până acum.

   Conform The Guardian, care citează AFP, atenția este acum pe posibilitatea
   extinderii armistițiului înainte de expirarea oficială a acestuia, marți
   dimineață.

   Hamas s-a arătat explicit disponibil să extindă armistițiul, o sursă
   precizând că teroriștii ar vrea extinderea cu două până la patru zile.

   De cealaltă parte, și guvernul lui Netanyahu se confruntă cu o presiune
   uriașă din partea familiilor ostaticilor să prelungească armistițiul.
   Aliații Israelului pun o presiune similară.

Mossad discută cu membri ai serviciilor qatareze despre ostatici

   ACTUALIZARE 08:35 Mossad, serviciul israelian de informații, a invitat
   omologi din Qatar pentru a discuta despre recuperarea ostaticilor deţinuţi
   de Hamas şi despre alte elemente ale armistiţiului din Gaza, mediat de
   țara arabă, a declarat, duminică, un oficial israelian de securitate.

   Ofiţerii de informaţii din Qatar au sosit, sâmbătă, pentru o vizită pe
   termen nedeterminat în Israel, a spus oficialul. Cooperarea dintre agenţii
   este „în mod tradiţional una strânsă”, în ciuda lipsei unor relaţii
   oficiale între cele două ţări, a adăugat acesta.

   O delegaţie din Qatar s-a deplasat, sâmbătă, în Israel pentru a discuta
   despre o posibilă prelungire a armistiţiului, a declarat un alt oficial,
   dar nu este clar dacă oficialii serviciilor de informaţii au fost
   implicaţi în discuţii.

   Acest al doilea oficial a declarat că în Israel au rămas pentru a continua
   să lucreze câţiva qatarezi „pentru a consolida coordonarea în timpul
   operaţiunilor şi pentru a se asigura că procesul se desfăşoară fără
   probleme, coordonându-se în acelaşi timp cu camera de operaţiuni din
   Doha”. Qatarul găzduieşte mai mulţi oficiali de rang înalt ai Hamas,
   precum şi biroul politic al grupului.

Musk discută cu președintele Israelului despre antisemitismul online

   ACTUALIZARE 08:00 Miliardarul Elon Musk, proprietarul Twitter, urmează să
   discute, luni, la Ierusalim, cu preşedintele Israelului, Isaac Herzog,
   despre lupta online împotriva antisemitismului, a anunţat preşedinţia
   israeliană.

   În cadrul acestei întâlniri, programată pentru luni după-amiază,
   preşedintele Herzog va fi însoţit de „reprezentanţi ai familiilor
   ostaticilor deţinuţi de Hamas şi va sublinia necesitatea acţiunii de
   combatere a antisemitismului în creştere online”, au transmis serviciile
   sale într-un comunicat de presă.

   Vizita de luni a lui Elon Musk la Ierusalim are loc în ultima zi a
   armistiţiului dintre Israel şi Hamas, ce poate fi reînnoit, şi care a
   permis în ultimele zile eliberare de ostatici ţinuţi în Fâşia Gaza în
   schimbul unor prizonieri palestinieni închişi în Israel. Organizaţiile
   evreieşti au raportat o creştere a actelor antisemite în diferite ţări de
   la începutul acestui război.

   Casa Albă l-a acuzat, săptămâna trecută, pe Elon Musk că a făcut o
   „promovare abjectă a urii antisemite şi rasiste” într-una dintre postările
   sale de pe Twitter. Miliardarul a răspuns unui proprietar de cont, care a
   scris că evreii încurajează „ura împotriva albilor”, cu mesajul: „Ai spus
   exact adevărul”.

   Potrivit guvernului american, această postare repetă o teorie a
   conspiraţiei populară printre aderenții supremației albilor, conform
   căreia evreii au un plan secret de a încuraja imigraţia ilegală în ţările
   occidentale pentru a submina majoritatea albă a acestora.

   În luna septembrie, înaintea acestui război, premierul israelian, Benjamin
   Netanyahu, s-a întâlnit cu Elon Musk la San Francisco, cu care discutat în
   direct pe Twitter.

   „Sper că veţi găsi capacitatea de a pune capăt antisemitismului sau de a-l
   face să dea înapoi, pe cât posibil”, i-a comunicat atunci premierul
   guvernului Israelului.

   Presa israeliană a informat, duminică seara, despre o posibilă întâlnire
   între Elon Musk şi Benjamin Netanyahu, care nu a fost, totuşi, confirmată,
   luni devreme, de guvernul israelian.

Cronologia evenimentelor de duminică, 26 noiembrie 2023

AFP: Gruparea Hamas e pregătită de o prelungire a armistiţiului cu „două până la
patru zile”

   ACTUALIZARE 23:50 Hamas i-a „informat pe mediatorii” din Qatar şi Egipt că
   grupări armate care ţin ostatici israelieni în Fâşia Gaza sunt de acord să
   prelungească actualul armistiţiu cu două până la patru zile”, declară o
   sursă apropiată Hamas pentru AFP, preluat de Agerpres.

    

   Hamasul face acest anunţ în contextul în care armistiţiul în desfăşurare,
   convenit cu Israelul, care a permis un schimb de ostatici şi deţinuţi,
   urmează să se încheie luni.

   Aceste mişcări palestiniene „cred că este posibil să fie asigurată
   eliberarea a încă 20 până la 40 de deţinuţi israelieni”, pe lângă cei 50
   care urmează să fie eliberaţi de Hamas în schimbul a 150 de deţinuţi
   palestinieni din Israel în toate cele patru zile ale armistiţiului care
   expiră luni seara.

   Pe de altă parte, ministrul egiptean de externe Sameh Shoukry a fost sunat
   de către secretarul de Stat american Antony Blinken, pentru a discuta
   despre obstacole care ameninţă actualul armistiţiu între Israel şi Hamas
   şi despre mijloace prin care să se ajungă la un armistiţiu general, anunţă
   ministerul egiptean de externe.

   Egiptul a subliniat în cursul acestei convorbiri necesitatea folosirii
   acestui armistiţiu în vederea implemenării rezoluţiei Consiliului de
   Securitate al ONU, publicată la 15 noiembrie, care îndeamnă la pauze
   umanitare care să permită intrarea ajutorului umanitar în Fâşia Gaza,
   potrivit unui comunicat transmis de minister.

Biden anunţă eliberarea de către Hamas a unei ostatice americane în vârstă de 4
ani

   ACTUALIZARE 21.00 Preşedintele SUA, Joe Biden, a anunţat duminică
   eliberarea de către organizaţia palestiniană Hamas a unei ostatice
   americane în vârstă de 4 ani pe nume Abigail, potrivit AFP.

   "Este liberă şi se află în Israel", a spus el într-un discurs din statul
   american Massachusetts.

   Fetiţa a fost luat ostatică pe 7 octombrie de Hamas în timpul asaltului
   acestei organizaţii islamiste asupra Israelului. Potrivit consilierului
   Casei Albe Jake Sullivan, fata "şi-a văzut părinţii ucişi în faţa sa".

   "A suferit o traumă teribilă", a declarat Biden duminică.

   Sub egida Qatarului, Israelul şi Hamas au ajuns la un acord pentru un
   armistiţiu de patru zile, care poate fi înnoit, în lupte şi eliberarea
   unor ostatici în schimbul eliberării unor prizonieri palestinieni.

   Preşedintele Biden a declarat că îşi doreşte ca armistiţiul să fie
   prelungit.

   "Scopul meu şi obiectivul nostru este să ne asigurăm că această pauză
   continuă şi după ziua de mâine, astfel încât să putem vedea mai mulţi
   ostatici eliberaţi şi mai mult ajutor umanitar care ajunge în Fâşia Gaza",
   a afirmat liderul de la Casa Albă.

SUA speră la eliberarea, duminică, a unei fetiţe americane de către Hamas

   ACTUALIZARE 18.30 Oficialii americani s-au declarat optimişti că una
   dintre tinerele ostatice americane aflate în mâinile Hamas va fi eliberată
   duminică, a afirmat consilierul pentru securitate naţională al
   preşedintelui SUA, Joe Biden, potrivit AFP.

   "Avem motive să credem că o ostatică va fi eliberată astăzi", a declarat
   Jake Sullivan pentru NBC. "Dar nu vom fi siguri până când nu o vom vedea
   în siguranţă în afara Fâşiei Gaza", a adăugat el.

   Ostatica în cauză ar putea fi Abigail, o fetiţă care şi-a sărbătorit cea
   de-a patra aniversare în captivitate "acum două zile".

   Copilul a fost luat ostatic pe 7 octombrie de Hamas în timpul atacului
   sângeros asupra Israelului. "Şi-a văzut părinţii ucişi în faţa ei", a
   declarat consilierul Casei Albe pentru CNN.

   Oficialii americani estimează că zece americani, inclusiv două femei şi
   acest copil, se află în mâinile grupului islamist palestinian. "Nu am
   primit nicio dovadă că sunt în viaţă de la niciunul", a declarat Sullivan
   duminică la ABC.

IDF anunţă că 14 ostatici israelieni şi trei străini au fost predaţi Crucii
Roşii

   ACTUALIZARE 18.20 Armata israeliană a anunţat duminică faptul că aripa
   armată a mişcării islamiste palestiniene Hamas a predat 14 ostatici
   israelieni şi trei străini Comitetului Internaţional al Crucii Roşii
   (CICR), relatează AFP.

   Este al treilea grup de ostatici eliberaţi în trei zile, în urma unui
   armistiţiu între Hamas şi Israel, conform căruia unui total de 50 de
   ostatici israelieni răpiţi de Hamas pe 7 octombrie li se va permite să se
   întoarcă acasă, în schimbul eliberării a 150 de prizonieri palestinieni
   deţinuţi de Israel.

20 de ostatici Hamas în schimbul a 39 de prizonieri palestinieni

   ACTUALIZARE 13.11 13 copii și femei israeliene vor fi eliberați azi de
   gruparea teroristă Hamas, după 51 de zile în care au fost ținuți ostatici
   în Fâșia Gaza, scrie Times of Israel, citând surse din Qatar, unul dintre
   mediatorii acestei acțiuni.

   Ca parte a unui acord separat, șapte cetățeni străini vor fi, de asemenea,
   eliberați, mai precizează sursa menționată.

   În schimb, Israelul va elibera 39 de prizonieri palestinieni deținuți în
   închisorile israeliene.

   Administrația penitenciarelor din Israel a anunțat că a primit o listă cu
   condamnații palestinieni pentru terorism care vor fi eliberați în cadrul
   acordului cu Hamas, scrie duminică Times of Israel.

   Instituția nu a precizat câte nume se află pe listă, dar pentru fiecare
   ostatic israelian sunt eliberați trei prizonieri palestinieni, mai arată
   TOI.

   Serviciul penitenciar a declarat că prizonierii vor fi mutați la
   închisoarea Ofer din Cisiordania pentru a fi supuși unor controale
   medicale de către Crucea Roșie Internațională, înainte de a fi eliberați
   în Cisiordania sau în Ierusalimul de Est.

   Aceștia vor fi eliberați numai după ce grupul de ostatici israelieni va fi
   eliberat și identitatea lor va fi verificată.

   Nu există niciun anunț oficial israelian în acest sens, dar site-ul de
   știri Ynet și Radio Armata afirmă că oficialii israelieni au confirmat că
   se așteaptă ca 13 israelieni să fie eliberați.

   Douăzeci și șase de persoane au fost eliberate până în prezent în cadrul
   acordului, care a permis, de asemenea, o pauză a luptelor, intrarea
   ajutorului umanitar în Fâșie și eliberarea a trei prizonieri palestinieni
   pentru fiecare ostatic eliberat.

Lideri Hamas eliminați

   ACTUALIZARE 11.34 Gruparea teroristă Hamas confirmă moartea mai multor
   comandanți de rang înalt care au fost ținta Israelului în timpul luptelor
   din Fâșia Gaza.

   Aceasta afirmă că Ahmed Ghandour, comandantul brigăzii sale din nordul
   Fâșiei Gaza, Ayman Siam, șeful dispozitivului de lansare de rachete al
   Hamas, precum și Wael Rajab și Raafat Salman au fost uciși.

   IDF a declarat anterior că i-a vizat pe Ghandour și Siam, dar nu a
   confirmat că aceștia au fost uciși.

Israelul a primit o listă cu numele ostaticilor care urmează să fie eliberaţi
azi

   ACTUALIZARE 9.00 Israelul a primit o listă cu numele ostaticilor reţinuţi
   de gruparea islamistă Hamas care urmează să fie eliberaţi duminică din
   Fâşia Gaza, a anunţat biroul premierului israelian Benjamin Netanyahu,
   relatează dpa, citată de Agerpres.

   "Oficiali în domeniul securităţii verifică lista", a spus duminică biroul
   lui Netanyahu într-o postare pe reţeaua X (fostă Twitter).

   "În numele coordonatorului Israelului pentru ostatici şi persoane
   dispărute, generalul în retragere Gal Hirsch, informaţia a fost transmisă
   familiilor ostaticilor; cerem ca mass-media să de dovadă de precauţie", a
   mai spus biroul.

   "Informaţii suplimentare vor fi oferite dacă va fi necesar şi vă cerem să
   nu răspândiţi zvonuri şi informaţii neoficiale", a mai spus biroul lui
   Netanyahu, care nu a precizat câţi ostatici vor fi eliberaţi duminică.

248 de camioane cu ajutor umanitar au ajuns în Gaza de la intrarea în vigoare a
armistiţiului

   ACTUALIZARE 8.45 Organizaţia Naţiunilor Unite (ONU) a anunţat că 248 de
   camioane cu ajutor umanitar au sosit în Fâşia Gaza de la intrarea în
   vigoare a armistiţiului, iar dintre acestea, 61 de vehicule au livrat
   echipamente medicale, alimente şi apă în nordul enclavei.

   Unsprezece ambulanţe, trei autocare şi o camionetă au ajuns la spitalul
   Al-Shifa, cel mai mare din Fâşia Gaza, "pentru a ajuta la evacuări", a
   anunţat Biroul ONU pentru Coordonarea Afacerilor Umanitare (OCHA).
   Potrivit autorităţilor israeliene, clădirea spitalului ar fi principalul
   centru de comandă pentru operaţiunile Hamas în Fâşia Gaza, acuzaţie
   respinsă de mişcarea islamistă palestiniană.

   "Cu cât va dura mai mult armistiţiul, cu atât mai multe organizaţii
   umanitare vor putea trimite ajutoare în interiorul şi în afara Fâşiei
   Gaza", a adăugat OCHA, mulţumind Semilunii Roşii palestiniene şi Semilunii
   Roşii egiptene.

   Agenţia ONU a salutat "eliberarea altor ostatici astăzi (sâmbătă)" şi şi-a
   reînnoit apelul pentru "eliberarea imediată şi necondiţionată a tuturor
   ostaticilor", subliniind totodată că "eliberarea altor prizonieri
   palestinieni le va aduce alinare familiilor şi apropiaţilor acestora".

39 de prizonieri palestinieni au fost eliberați

   ACTUALIZARE 8.10 Autoritatea penitenciară israeliană a anunţat în noaptea
   de sâmbătă spre duminică eliberarea a 39 de prizonieri palestinieni, după
   ce mişcarea islamistă aflată la putere în Gaza a eliberat 20 de ostatici,
   în cadrul unui acord care a intrat în vigoare vineri.

   Acordul de armistiţiu este prevăzut să dureze patru zile şi să permită
   eliberarea a 50 de ostatici reţinuţi de Hamas şi a 150 de prizonieri
   palestinieni. Aceasta pauză prevede şi intrarea de ajutor umanitar şi de
   combustibil în Gaza.

Cronologia evenimentelor de sâmbătă, 25 noiembrie 2023

   ACTUALIZARE 23:55 Un al doilea grup de ostatici eliberaţi de mişcarea
   islamistă palestiniană Hamas, care îi ţinea în Fâşia Gaza, a sosit în
   Israel sâmbătă seara, a anunţat armata israeliană, transmite AFP, preluată
   de Agerpres. Potrivit autorităţilor egiptene şi israeliene, 13 ostatici
   israelieni şi patru thailandezi au fost eliberaţi.

   Cu această nouă eliberare numărul total de ostatici eliberaţi ajunge la
   46, din aproximativ cei 240 deţinuţi în Gaza după răpirea lor de către
   Hamas.

   Dintre aceştia, 26 au fost eliberaţi ca parte a acordului de armistiţiu
   dintre Israel şi Hamas, ce prevede întoarcerea în Israel a 50 de ostatici
   pe parcursul a patru zile.

   Din cei 150 de prizonieri palestinieni care urmează să fie eliberaţi în
   schimb, 39 au fost eliberaţi vineri, iar alţi 39 urmau să fie eliberaţi în
   noaptea de sâmbătă spre duminică.

Eliberarea ostaticilor și prizonierilor va fi reluată

   ACTUALIZARE 21:45 Acordul de eliberare a ostaticilor din Gaza a fost
   reconfirmat sâmbătă seara, după ce o dispută privind furnizarea de
   ajutoare în nordul enclavei asediate a fost rezolvată în urma medierii
   Qatarului și a Egiptului.

   Obstacolele care au dus la o întârziere în eliberarea ostaticilor și
   prizonierilor de programată sâmbătă „au fost depășite” prin mediere, a
   declarat purtătorul de cuvânt al Ministerului de Externe din Qatar,
   potrivit CNN.

   „După o întârziere în punerea în aplicare a eliberării prizonierilor din
   ambele părți, obstacolele au fost depășite prin intermediul comunicării
   dintre Qatar și Egipt și ambele tabere, iar în această seară 39 de civili
   palestinieni vor fi eliberați în schimbul a 13 deținuți israelieni din
   Gaza, în plus față de 7 străini din afara cadrului acordului”, a declarat
   purtătorul de cuvânt al Qatarului, Majed Al-Ansari.

   Printre ostaticii care urmează să fie eliberați sâmbătă din Gaza se numără
   opt copii israelieni, cinci femei israeliene și alte șapte persoane din
   alte țări, a declarat purtătorul de cuvânt al Ministerului de Externe din
   Qatar, Majed Al-Ansari, pe platforma X. Alte detalii despre cetățenii
   străini nu erau disponibile.

   Printre prizonierii palestinieni care urmează să fie eliberați se numără
   33 de copii și șase femei, a precizat Al-Ansari.

Hamas spune că „mai puțin de jumătate” dintre camioanele cu ajutoare așteptate
au intrat în nordul Fâșiei Gaza

   Nordul Fâșiei Gaza a primit până în prezent mai puțin de jumătate din
   numărul de camioane cu ajutoare care ar fi trebuit să treacă în cadrul
   acordului de armistițiu cu Israelul, a declarat sâmbătă seara, Hamas,
   „punând astfel în pericol” acordul privind schimbul de ostatici pentru
   prizonieri.

   În cadrul unei conferințe de presă la Beirut, purtătorul de cuvânt al
   Hamas, Osama Hamdan, a declarat că grupul rămâne angajat față de acord
   dacă Israelul „se angajează să îl pună în aplicare”.

   „Numărul total de camioane cu ajutoare care au ajuns (în Gaza) ieri și
   astăzi este de 340 de camioane cu ajutoare. Doar 65 de camioane au ajuns
   în partea de nord a Fâșiei, ceea ce reprezintă mai puțin de jumătate din
   ceea ce s-a convenit”, a declarat Hamdan.

   De asemenea, Hamdan a acuzat Israelul că „manipulează numele și criteriile
   de eliberare a femeilor și copiilor prizonieri, punând în pericol
   acordul”.

   Aripa militară a Hamas, Brigăzile Al-Qassam, au anunțat anterior că grupul
   amână predarea ostaticilor în a doua zi a armistițiului.

   ACTUALIZARE 18:45 Eliberarea celui de-al doilea grup de ostatici
   israelieni de către Hamas a fost întârziată sâmbătă, parțial din cauza
   unei dispute privind cantitatea de ajutor care intră în Fâșia Gaza,
   potrivit oficialilor israelieni și americani citați de CNN.

   Hamas a declarat că va aștepta ca mai multe camioane cu ajutoare să intre
   în enclavă înainte de a facilita transferul, au precizat sursele
   menționate.

   Un oficial egiptean a declarat anterior că 340 de camioane cu ajutoare au
   intrat prin punctul de trecere din partea egipteană, dar nu au ajuns până
   acum în partea din Gaza, deoarece trebuie să fie controlate în prealabil
   de Israel. Un purtător de cuvânt al punctului de trecere a frontierei de
   la Rafah a declarat pentru CNN că 133 de camioane au intrat în Gaza
   astăzi.

   Întrebat despre întârziere, purtătorul de cuvânt al Forțelor de Apărare
   ale Israelului, locotenent-colonelul Richard Hecht, a spus doar că este
   vorba despre un „proces lent”.

   „Va dura ceva timp și cu toții așteptăm ca acest lucru să avanseze”, a
   spus Hecht.

Întârziere în eliberarea grupului de ostatici israelieni

   ACTUALIZARE 17.15 Există o ușoară întârziere în eliberarea celui de-al
   doilea grup de ostatici israelieni care au fost răpiți. Procesul ar fi
   trebuit să înceapă la ora 16:00.

   O sursă israeliană anonimă citată de unele media ebraice spune că
   întârzierea este „tehnică”.

   Au existat unele negocieri cu privire la faptul dacă 13 sau 14 israelieni
   vor fi eliberați astăzi, deși nu este clar dacă acesta este un factor de
   întârziere, arată The Times of Israel.

   ACTUALIZARE 12.50 Egiptul a primit o listă cu numele a 14 ostatici care
   urmează să fie eliberaţi sâmbătă, anunţă surse din domeniul securităţii,
   relatează Reuters.

Navă israeliană, atacată de o dronă de fabricaţie iraniană în Oceanul Indian

   ACTUALIZARE 12.40 O navă aparţinând unui israelian a fost atacată de o
   dronă de fabricaţie iraniană în Oceanul Indian, a declarat sâmbătă un
   responsabil militar american, citat de France Presse.

   "Dispunem de informaţii potrivit cărora o dronă de tip Shahed 136 a lovit
   o navă în Oceanul Indian", a declarat responsabilul militar citat,
   adăugând că vasul a suferit pagube, dar că nu există răniţi la bord.

   Acest atac intervine după ameninţări ale rebelilor yemeniţi houthi,
   susţinuţi de Iran, împotriva navelor israeliene şi a celor aparţinând
   aliaţilor Israelului care navighează în Marea Roşie.

   Rebelii houthi au anunţat duminica trecută sechestrarea în Marea Roşie a
   unui vas-cargo cu un echipaj din 25 de membri la bord, închiriat de un
   grup nipon şi care naviga sub pavilionul Bahamas, ca represalii la
   războiul dus de Israel împotriva grupării palestiniene Hamas în Fâşia
   Gaza.

   În cursul ultimelor săptămâni, rebelii houthi au lansat mai multe drone şi
   rachete în direcţia teritoriului israelian.

   Potrivit unei surse maritime, vasul atacat vineri este o "navă
   portcontainer sub pavilion maltez", operat de o "societate afiliată
   Israelului, ceea ce ar explica de ce a fost vizată".

   Înainte de atac, conform sursei citate, transmisiunile care permiteau
   localizarea acestei nave au fost întrerupte la scurt timp după plecarea sa
   din portul Jebel Ali, la 35 de kilometri sud-vest de Dubai.

Cei 13 foşti ostatici israelieni eliberaţi vineri sunt ”bine”, anunţă cele două
spitale în care au fost internaţi  

   ACTUALIZARE 11.40 Opt foşti ostatici - patru copii şi patru femei -
   internaţi în Centrul medical pentru Copii Schneider, la Petah Tikva, în
   Israel, au fost reuniţi cu familiile, anunţă o purtătoare de cuvânt a
   centrului, sunt ”înconjuraţi de echipe medicale şi psiho-sociale”, iar
   starea lor este ”bună”, relatează Le Monde.

   Alte cinci ostatice eliberaţi joi - femei în vârstă - se află la
   spitalul Wolfson, la Holon, în apropiere de Tel Aviv, ”într-o stare
   stabilă”.

   Ele primesc îngrijiri adaptate şi sunt înconjurate, de asemenea, de
   familii, anunţă purtătorul de cuvânt al spitalului.

Israelul a primit o listă a ostaticilor care urmează să fie eliberaţi sâmbătă

   ACTUALIZARE 07.30 Mossad-ul şi Forţele de Apărare Israeliene au primit o a
   doua listă de ostatici israelieni care urmează să fie eliberaţi sâmbătă,
   ca parte a acordului convenit cu Hamas, a transmis biroul prim-ministrului
   israelian, conform CNN.

   Oficialii de securitate examinează lista de nume, se arată în comunicat.

   O sursă israeliană a declarat pentru CNN că există copii pe lista
   ostaticilor care urmează să fie eliberaţi sâmbătă.

   Coordonatorul pentru ostatici din Israel, generalul de brigadă  în rezervă
   Gal Hirsch a dat informaţiile familiilor ostaticilor, se mai arată în
   comunicat.

   Lista nu va fi făcută publică până când ostaticiinu  vor fi în siguranţă,
   preluaţi de forţele israeliene.

Prizonierii palestinieni eliberaţi au fost sărbătoriţi la întoarcerea în
Cisiordania. Printre ei se află 24 de femei

   ACTUALIZARE 07.20 Palestinienii eliberaţi din închisorile israeliene au
   fost întâmpinaţi cu o atmosferă de sărbătoare vineri seară, când s-au
   întors în Cisiordania. În videoclipurile obţinute de CNN, prizonierii
   eliberaţi pot fi văzuţi defilând pe străzi, purtaţi pe umerii oamenilor,
   în timp ce mulţimile flutură steagul palestinian, precum şi pe cel al
   Hamas.

   Treizeci şi nouă de persoane au fost eliberate vineri în baza acordului
   dintre Israel şi Hamas, care a presupus, de asemenea, eliberarea a 24 de
   ostatici din Gaza şi începutul unui armistiţiu de patru zile în enclavă.

   Printre cei eliberaţi s-au numărat douăzeci şi două de femei, precum şi
   două fete. Au fost eliberaţi şi cincisprezece băieţi adolescenţi cu vârsta
   de până la 18 ani, cel mai tânăr în vârstă de 14 ani.

   Unii ispăşesc pedepse pentru atacuri asupra israelienilor, în timp ce
   mulţi alţii sunt ţinuţi în detenţie administrativă, o practică intens
   criticată prin care oamenii sunt reţinuţi fără a cunoaşte acuzaţiile
   împotriva lor şi fără niciun proces legal.

   Aseel El-Titi, o deţinută de 23 de ani eliberată vineri, a declarat pentru
   CNN că a aflat abia în acea dimineaţă că este eliberată. Dar, a spus ea,
   bucuria ei a fost umbrită când a aflat ceea ce se întâmplă în Gaza.

   „Bucuria noastră este incompletă. Există martiri din cauza situaţiei din
   Gaza. Numărul martirilor din Gaza a devenit mai mare decât numărul
   prizonierilor [din închisorile israeliene]”, a spus El-Titi.
   „În ciuda acestui fapt, poporul palestinian este ferm, iar Hamas încearcă
   să elibereze toţi prizonierii şi să pună capăt ocupaţiei”, a spus ea.

   Wael Ahmad, prezent la punctul de trecere Beitunia din Cisiordania
   ocupată, unde prizonierii au fost conduşi după eliberare, a declarat
   pentru CNN că i-a fost greu să sărbătorească când atât de mulţi au fost
   ucişi în Gaza.

   „Această sărbătoare este o greşeală. Sunt sfâşiat în bucăţi”, a spus
   Ahmad.

   Pentru Hamas, aşteptata eliberare a  150 de palestinieni încarceraţi
   reprezintă o oportunitate de a-şi consolida în Cisiordania imaginea de
   portdrapel al rezistenţei palestiniene.

Cronologia evenimentelor de vineri, 24 noiembrie 2023

Doi ostatici eliberați au fost duşi la un spital

   ACTUALIZARE 23:26 Doi dintre ostaticii eliberaţi vineri de Hamas au sosit
   la Centrul Medical Wolfson din oraşul Holon, situat la sud de Tel Aviv.

   Şeful echipei medicale a asociaţiei familiilor ostaticilor, Hagai Levine,
   le-a spus unor jurnalişti că a discutat la telefon cu mai mulţi ostatici
   eliberaţi şi a anunţat unii dintre ei au gastroenterită.

   Ei au nevoie de recuperare după săptămâni de captivitate, însă este
   importantă reuniunea cu familiile lor, a subliniat el.

   Ceilalţi ostatici eliberaţi vineri au rămas la baza aeriană Hatzerim,
   lângă Beersheva, a anunţat un purtător de cuvânt al armatei israeliene,
   Daniel Hagari.

   Ei urmează să fie conduşi pe cale aeriană la spitale din zona Tel
   Avivului.

Netanyahu: „Suntem hotărâţi să-i aducem acasă pe toţi ostaticii”

   ACTUALIZARE 23:25 Premierul israelian a spus vineri că el şi guvernul său
   sunt „hotărâţi să-i aducă acasă pe toţi ostaticii” aflaţi în mâinile
   Hamas, după eliberarea vineri a 13 israelieni în cadrul unui acord cu
   mişcarea islamistă palestiniană.

   „Suntem hotărâţi să-i aducem înapoi pe toţi ostaticii. Acesta este unul
   dintre obiectivele războiului şi suntem hotărâţi să îndeplinim toate
   obiectivele războiului”, a spus Benjamin Netanyahu, potrivit unui
   comunicat, după şapte săptămâni de război în Fâşia Gaza controlată de
   Hamas.

ONU: 137 de camioane cu ajutor umanitar au fost descărcate vineri în Gaza

   ACTUALIZARE 23:22 Armistiţiul care a intrat în vigoare vineri în Fâşia
   Gaza a permis ONU să „mărească” livrarea de ajutor umanitar în enclava în
   care au fost deja descărcate 137 de camioane, a anunţat Biroul ONU pentru
   Coordonarea Afacerilor Umanitare (OCHA).

   Această livrare constituie „cel mai mare convoi umanitar” de la începutul
   conflictului dintre Israel şi Hamas pe 7 octombrie, a adăugat OCHA într-un
   comunicat, precizând că 129.000 de litri de combustibil au trecut graniţa
   spre Gaza şi 21 de pacienţi aflaţi în situaţie critică au fost evacuaţi
   din nordul enclavei.

   „Sute de mii de persoane au fost ajutate cu alimente, apă, echipamente
   medicale şi alte produse de primă necesitate”, a adăugat OCHA.

   Agenţia ONU responsabilă cu coordonarea ajutoarelor umanitare a promis că
   va „continua creşterea operaţiunilor umanitare în zilele următoare şi
   pentru a răspunde nevoilor locuitorilor din Gaza”.

Macron îşi afirmă „hotărârea” de a obţine eliberarea ostaticilor francezi

   ACTUALIZARE 23:06 Preşedintele francez Emmanuel Macron a salutat vineri
   eliberarea primilor ostatici de către Hamas, asigurând familiile
   francezilor reţinuţi despre „hotărârea” sa de a obţine eliberarea lor, în
   timp ce niciun francez nu se află în primul grup eliberat ca parte a unui
   acord între Israel şi mişcarea islamistă palestiniană.

   „Salut eliberarea unui prim grup de ostatici. Gânduri speciale pentru
   ostaticii francezi şi familiile lor. Ei pot conta pe hotărârea noastră", a
   scris preşedintele Franţei pe X. „Rămânem mobilizaţi alături de mediatori
   pentru a obţine eliberarea tuturor”, a adăugat el.

Biden insistă pentru o „soluţie cu două state”

   ACTUALIZARE 23:00 „Trebuie să ne reînnoim angajamentul de a lucra pentru o
   soluţie a două state” între Israel şi palestinieni, a spus vineri
   preşedintele SUA Joe Biden, apreciind că aceasta este „mai important ca
   niciodată”.

   „A continua pe calea terorismului, violenţei, crimelor şi războiului ar
   însemna să se dea Hamas ceea ce îşi doreşte”, a declarat preşedintele
   american.

   „Este doar începutul, dar pentru moment merge bine”, a spus, de asemenea,
   Joe Biden în legătură cu eliberarea primilor ostatici răpiţi de Hamas,
   declarându-se „recunoscător”.

   Preşedintele american a estimat că există „şanse reale” de prelungire a
   armistiţiului convenit între Israel şi mişcarea islamistă palestiniană în
   Fâşia Gaza.

O femeie cu origini românești și fiica acesteia, printre ostaticii eliberați
vineri

   ACTUALIZARE 22:00 - Printre cei 24 de ostatici eliberați de Hamas în
   schimbul a 39 de deținuți palestinieni aflați în Israel se numără și o
   femeie cu origini românești și fiica ei de cinci. Danielle Aloni a cerut
   cetățenia română în vară, împreună cu sora ei. Tatăl lor este cetățean
   român, născut în România, ca și părinții lui.

   Au rămas ostatici la Hamas, în continuare, sora ei, cumnatul și fiicele
   gemene ale acestora. Toți au fost răpiți din casă pe 7 octombrie.

Deținuții palestinieni care vor fi eliberați au părăsit închisoarea

   ACTUALIZARE 21:55 Autobuze despre care se spune că transportă cele 39 de
   femei și adolescenți palestinieni eliberați ca parte a acordului dintre
   Hamas și Israel au fost văzute părăsind închisoarea Ofer din Cisiordania,
   relatează CNN.

   Șeful Autorității pentru Afacerile Prizonierilor Palestinieni, Qadura
   Fares, a declarat că autobuzele care transportă prizonierii se îndreptau
   spre Ramallah.

   „Confirmăm eliberarea a 39 de femei şi copii deţinuţi în închisori
   israeliene, cu implementarea obligaţiilor din prima zi a acordului”, a
   spus purtătorul de cuvânt al Ministerului de Externe al Qatarului, țară
   care a intermediat negocierile.

Ostaticii au ajuns în Israel

   ACTUALIZARE 19:00 Armata israeliană a anunțat, vineri seară, că ostaticii
   eliberați astăzi de teroriștii Hamas au ajuns în Israel, relatează BBC.
   Este vorba despre 13 israelieni, unii cu dublă cetățenie, zece thailandezi
   și un filipinez.

   Ostaticii au fost supuși unei evaluări medicale inițiale și vor fi
   transportați la spitale din Israel pentru a fi reuniți cu familiile lor.

   „Forțele de apărare israeliene vor continua să lucreze până când toți
   ostaticii se vor întoarce acasă”, se arată în comunicatul citat de BCC. 

24 de ostatici au fost eliberați de Hamas

   ACTUALIZARE 16.42 13 ostatici au fost eliberați de Hamas. Ei au fost
   conduși de Crucea Roșie în Egipt, a anunțat biroul premierului israelian.

   De acolo, ei vor fi transferați în Israel, unde se vor întâlni cu
   familiile.

   De asemenea, premierul Thailandei, Srettha Thavisin, a spus că a primit
   confirmarea eliberării a 11 cetățeni thailandezi din Gaza.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   „Am primit confirmarea de la echipa noastră de securitate națională și de
   la Ministerul Afacerilor Externe că 11 ostatici thailandezi au fost
   eliberați. Personalul nostru de la ambasadă este pe cale să-i primească”,
   a spus Thavisin într-o postare pe X.

   Cei 11 thailandezi au fost eliberați alături de cei 13 ostatici
   israelieni.

   ostatici eliberati profimedia-0823998795 Mașini ale Crucii Roșii cu
   ostatici eliberați de Hamas. Foto: Profimedia

Armata israeliană a finalizat pregătirile pentru primirea primului grup de
ostatici

   ACTUALIZARE 14.10 Forţele de Apărare ale Israelului (IDF) afirmă că a
   finalizat pregătirile pentru primirea primului grup de 13 ostatici care
   urmează să fie eliberaţi din Fâşia Gaza vineri la ora 16.00, în cadrul
   unei operaţiuni denumite „Heaven's Door” (n.r. Porţile Raiului), relatează
   The Times of Israel.

   După ce vor fi eliberaţi din Gaza via Egipt, ostaticii vor fi aduşi de
   către IDF la baza aeriană Hatzerim din sudul Israelului pentru o primire
   iniţială, unde vor fi supuşi unui scurt control fizic şi psihologic.

   Armata a pregătit psihologi şi experţi în sănătate mintală pentru a-i
   întâmpina pe ostatici, dintre care se aşteaptă ca mulţi să fie copii.
   Experţii le vor explica ce s-a întâmplat în comunitatea lor la 7 octombrie
   atunci când vor considera că este momentul potrivit.

   IDF a adus telefoane pentru ostatici, astfel încât aceştia să îşi poată
   suna rudele imediat ce ajung la Hatzerim.

   Ostaticii eliberaţi vor rămâne până la două ore la Hatzerim înainte de a
   fi duşi la un spital, fie cu elicopterul, fie cu microbuzul. Elicopterele
   vor zbura într-un mod mai confortabil şi mai lin.

   Cei care au nevoie de îngrijiri medicale imediate vor fi duşi direct de la
   graniţă la un spital, fără a mai trece pe la Hatzerim.

   Familiile ostaticilor sunt aşteptate la spitale, iar în zonă au fost
   rezervate camere de hotel.

   Spitalul pentru copii Schneider a recomandat ca ostaticii să rămână cel
   puţin 48 de ore sub observaţie înainte de a fi eliberaţi acasă.

   Acelaşi proces va fi parcurs în următoarele patru zile şi în cazul restul
   ostaticilor care urmează să fie eliberaţi din captivitatea Hamas.

   Aproximativ 50 de ostatici - copii, mamele lor şi alte femei - urmează să
   fie eliberaţi în cele patru zile, timp în care armata israeliană îşi
   opreşte campania militară de distrugere a Hamas în Gaza. Câte trei
   deţinuţi palestinieni închişi de Israel pentru infracţiuni în domeniul
   securităţii urmează să fie eliberaţi în schimbul fiecărui ostatic
   israelian. Armistiţiul de patru zile poate fi prelungit cu încă o zi
   pentru fiecare grup de încă 10 ostatici eliberaţi de Hamas.

   Într-un comunicat, IDF cere publicului „să dea dovadă de răbdare şi
   sensibilitate şi să respecte intimitatea ostaticilor eliberaţi şi a
   familiilor lor” şi să nu pună în circulaţie informaţii neverificate.

Palestinienii blocaţi în Egipt încep să se întoarcă în Fâşia Gaza după începerea
armistiţiului

   ACTUALIZARE 14.00 Palestinieni blocaţi în Egipt din cauza războiului
   dintre Israel şi Hamas în Fâşia Gaza au început vineri să se întoarcă în
   acest teritoriu, după ce armistiţiul dintre cele două părţi a intrat în
   vigoare la ora locală 07.00, relatează dpa, citată de Agerpres.

   Potrivit termenilor unei înţelegeri între autorităţile egiptene şi
   ambasada Autorităţii palestiniene de la Cairo, palestinienii care erau
   blocaţi la al-Arish - un oraş din apropierea frontierei - au început să
   treacă prin punctul de trecere de la Rafah înapoi în Gaza, potrivit lui
   Kamal al-Khatib, delegatul ambasadei palestiniene la punctul de trecere şi
   şeful comunităţii palestiniene din regiunea Sinai.

   În prezent sunt 920 de palestinieni blocaţi la Al-Arish, a spus el. El a
   declarat pentru dpa că alţi palestinieni care au ajuns la Cairo vor începe
   să se întoarcă în Gaza de sâmbătă.

   Televiziunea egipteană al-Qahera News a difuzat imagini cu zeci de oameni
   cărându-şi bagajele în timp ce intrau la Rafah, singurul punct de trecere
   a frontierei în Fâşia Gaza care nu este controlat de Israel.

   Joi, ambasada Autorităţii palestiniene a transmis că a fost anunţată de
   autorităţile egiptene că palestinienii blocaţi în partea de nord a
   Sinaiului pot „reveni voluntar”.

   Între timp, mulţi încearcă să iasă din Gaza. Sute de străini şi
   palestinieni cu dublă cetăţenie au reuşit să iasă din Fâşia Gaza pe la
   Rafah în ultimele săptămâni.

   Vineri, 17 persoane rănite şi cinci pacienţi cu cancer au părăsit Gaza
   pentru a beneficia de tratament în Egipt, a declarat Raed Abdel-Nasser, un
   reprezentant al Semilunii Roşii egiptene în nordul Sinaiului.

   Preşedintele egiptean Abdel-Fatah al-Sissi a declarat vineri că ţara sa a
   facilitat plecarea cetăţenilor din peste 30 de ţări din Gaza. Într-o
   conferinţă de presă la Cairo, el a respins din nou orice deplasare forţată
   a palestinienilor din Gaza în Egipt.

Primul mare schimb de ostatici Israel - Hamas

   ACTUALIZARE 11.43 Israelul va elibera vineri 39 de deţinuţi palestinieni,
   între care 24 de femei şi 15 adolescenţi, în Cisiordania ocupată, în
   schimbul a 13 ostatici care urmează să fie eliberaţi în Fâşia Gaza de
   Hamas, a declarat un oficial palestinian citat de Reuters.

   Deţinuţii, toţi din Cisiordania ocupată sau din Ierusalim, vor fi predaţi
   Comitetului Internaţional al Crucii Roşii la închisoarea militară
   israeliană Ofer în jurul orei 16.00 (14.00 GMT), a declarat Qadura Fares,
   comisarul palestinian pentru prionieri.

   Acest eveniment va coincide cu predarea, la frontiera Gaza cu Egipt, a 13
   femei şi copii care se află printre cei 240 de ostatici luaţi de Hamas în
   timpul atacului de o violenţă fără precedent de la 7 octombrie din sudul
   Israelului.

   „După ce Crucea Roşie îi primeşte pe prizonieri, cei din Ierusalim vor
   merge la Ierusalim şi cei din Cisiordania se vor aduna la consiliul
   municipal din Betunia, unde familiile îi vor aştepta”, a mai declarat
   Fares pentru Reuters.

   Schimbul de ostatici contra deţinuţi are loc în cadrul acordului de
   armistiţiu între Israel şi Hamas, care a intrat în vigoare la ora locală
   07.00 (05.00 GMT) şi pare să reziste, deşi ambele părţi au acuzat
   încălcări minore.

Primele camioanele cu ajutoare de la intrarea în vigoare a armistiţiului încep
să intre în Gaza

   ACTUALIZARE 10.45 Camioane cu ajutoare au început să intre în Fâşia Gaza
   dinspre Egipt la o oră şi jumătate după ce a început armistiţiul dintre
   Israel şi luptătorii Hamas, potrivit imaginilor transmise de Reuters,
   relatează The Guardian.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Două dintre camioane, reprezentând organizaţii egiptene, purtau bannere pe
   care scria: „Împreună pentru umanitate”. Pe un altul scria: „Pentru fraţii
   noştri din Gaza”.

   Potrivit The Times of Israel, Israelul a confirmat că patru cisterne de
   combustibil şi patru camioane cu gaz pentru gătit au intrat în Gaza ca
   parte a armistiţiului.

   Ele au intrat vineri dimineaţă în partea de sud a Fâşiei Gaza, prin
   punctul de tracere de la Rafah, fiind destinate organizaţiilor de ajutor
   umanitar ale Naţiunilor Unite, a afirmat Coordonatorul Activităţilor
   Guvernamentale în Teritoriu (COGAT) din cadrul Ministerului Apărării.
   COGAT a precizat că livrarea se face „cu aprobarea eşalonului politic, în
   cadrul armistiţiului şi al calendarului de eliberare a ostaticilor
   convenit cu SUA, mediat de Qatar şi Egipt”.

   „Combustibilul şi gazul de gătit sunt destinate funcţionării
   infrastructurii umanitare esenţiale din Fâşia Gaza”, adaugă acesta.

Sute de palestinieni vor să ajungă în nordul Fâşiei Gaza

   ACTUALIZARE 10.40 Sute de palestinieni strămutaţi din nordul în sudul
   Fâşiei Gaza vor să intre în oraşul Gaza, situat în nordul enclavei, după
   ce vineri dimineaţă a început un armistiţiu de patru zile, relatează DPA,
   citată de Agerpres.

   Aceste persoane vor să verifice care este starea locuinţelor lor şi
   situaţia rudelor din oraşul Gaza şi din alte localităţi din nordul Fâşiei
   Gaza.

   Înaintea începerii armistiţiului, armata israeliană avertizase că războiul
   nu s-a încheiat. Partea de nord a Fâşiei Gaza încă este o „zonă de război
   periculoasă” şi este interzisă deplasarea civililor în zona respectivă.

   Palestinienii ar trebui să rămână în „zona umanitară” din sudul enclavei.
   Totuşi, încă va fi posibil pentru civili să plece din nord spre sud, însă
   deplasarea în sens invers este interzisă.

   ONU estimează că peste 1,7 milioane dintre cei 2,2 milioane de locuitori
   din Fâşia Gaza au fost strămutaţi de la începerea conflictului dintre
   Israel şi Hamas, pe 7 octombrie.

Tunel Hamas distrus înainte de armistițiu

   ACTUALIZARE 09.17 Cu puţin timp înainte de începerea armistiţiului, armata
   israeliană a demolat un tunel Hamas descoperit sub spitalul Al-Shifa din
   oraşul Gaza şi a finalizat desfăşurarea sa pe liniile de încetare a
   focului, relatează The Times of Israel, potrivit News.ro

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Într-un comunicat, armata israeliană (IDF) precizează că Divizia 36 şi
   geniştii din unitatea de elită Yahalom au distrus tunelul de sub Al-Shifa,
   precum şi alte intrări din zonă.

   IDF afirmă că în ultima zi, până la armistiţiul de la ora 7 dimineaţa, a
   continuat să lovească ţinte Hamas în întreaga Fâşie Gaza, a vizat
   infrastructura grupului terorist şi s-a confruntat cu agenţi Hamas.

   În ultima oră, IDF spune că şi-a încheiat „desfăşurarea operaţională pe
   liniile de armistiţiu”.

   O înregistrare video publicată de FDI arată cum este distrus tunelul de la
   Shifa, precum şi alte câteva lovituri recente în Gaza.

Sirenele israeliene avertizează că ar putea avea loc atacuri cu rachete din Gaza

   ACTUALIZARE 7.45 Armata israeliană a declanşat sirenele, vineri, în două
   sate din apropierea Fâşiei Gaza, avertizând cu privire la posibile atacuri
   cu rachete palestiniene din enclava condusă de Hamas, la doar câteva
   minute de la intrarea în vigoare a armistiţiului, scrie Reuters. Totuşi,
   până în prezent, nu sunt confirmări privind atacuri cu rachete care să fi
   avut loc sau să cauzeze pagube.

   Israelul şi Hamas încep, vineri dimineaţă, un armistiţiu de patru zile,
   iar militanţii ar trebui să elibereze, în cursul acestei zile, un prim
   grup de 13 ostatici, femei şi copii israelieni, aceasta fiind prima pauză
   într-un război care a devastat enclava asediată Gaza.

Un comandant al Forţelor Navale ale Hamas a fost ucis, susţine Israelul

   ACTUALIZARE 7.25 Forţele de Apărare Israeliene (IDF) au afirmat că un
   comandant al Forţelor Navale ale Hamas a fost ucis, joi, într-un atac
   aerian la Khan Younis, cel mai mare oraş din sudul Gazei, potrivit CNN.
   ”Amar Abu Jalalah era un ofiţer de rang înalt din Forţele Navale ale Hamas
   şi era implicat în orchestrarea mai multor atacuri teroriste pe mare, care
   au fost respinse de IDF”, se arată în declaraţia IDF. Un alt membru al
   Forţelor Navale ale Hamas a fost, de asemenea, ucis în cadrul atacului,
   afirmă armata.

   Israelul consideră că are succes în eliminarea mai multor ofiţeri
   operativi de rand înalt din Hamas, fapt discutat de un oficial al IDF cu
   jurnaliştii, în cursul acestei săptămâni.

   Estimările Israelului sugerează că aripa militară a Hamas era constituită
   din 24 de batalioane, din care zece au fost ”rănite semnificativ” de
   loviturile israeliene, începând din 7 octombrie, a afirmat
   oficialul. Unele batalioane din nordul Gaza au pierdut mai mult de patru
   din comandanţii lor, a declarat oficialul, reprezentând o pierdere, pentru
   acele batalioane, de mai mult de jumătate din comanda.

   Printre altele, acest lucru a făcut să fie mai dificil pentru conducerea
   militară a Hamas să emită ordine de contraatac, a spus oficialul, întrucât
   era tot mai accentuată lipsa persoanelor care să conducă operaţiunile.

   Înlocuirea comandanţilor în mijlocul unui război nu este posibilă, a mai
   afirmat oficialul.

Lupte înainte de începerea armistițiului

   ACTUALIZARE 7.05 Israelul şi Hamas încep, vineri dimineaţă, un armistiţiu
   de patru zile, iar militanţii ar trebui să elibereze, în cursul acestei
   zile, un prim grup de 13 ostatici, femei şi copii israelieni, aceasta
   fiind prima pauză într-un război care a devastat enclava asediată Gaza,
   scrie Reuters.

   Armistiţiul trebuie să înceapă la ora 7 a.m. (5.00 GMT) şi implică o
   încetare totală a focului în nordul şi sudul Gaza, urmată de eliberarea
   unora din cei peste 200 de ostatici luaţi de Hamas în timpul atacurilor
   din 7 octombrie susţinute de Iran în interiorul Israelului, afirmă
   mediatorii din Qatar.

   Dar luptele au continuat în orele de dinaintea armistiţiului, iar
   oficialii din enclava condusă de Hamas au afirmat că un spital din Gaza
   City se află printre ţintele bombardate. Ambele tabere au semnalat, de
   asemenea, că pauza va fi una temporară, după care luptele se vor relua.

   Ajutoare suplimentare ar urma să ajungă în Gaza şi primii ostatici, între
   care femei în vârstă, urmează să fie eliberaţi la ora 4 p.m. (14.00 GMT),
   numărul total urmând să ajungă la 50 în decursul celor patru zile, a
   declarat, la Doha, purtătorul de cuvânt al Ministerului de Externe din
   Qatar, Majed Al-Ansari.

   Egiptul a afirmat că 130.000 de litri de combustibil diesel şi patru
   camioane cu benzină vor fi livrate zilnic în Gaza când începe armistiţiul,
   iar 200 de camioane cu ajutoare vor intra zilnic în Gaza.

   Se aşteaptă ca palestinieni să fie eliberaţi din închisorile israeliene, a
   declarat presei purtătorul de cuvânt din Qatar. ”Sperăm cu toţii că acest
   armistiţiu va duce la ocazia de a începe o muncă mai amplă, pentru a
   obţine un armistiţiu permanent”, a afirmat acesta.

   Hamas a confirmat pe canalul său de Telegram că toate ostilităţile
   forţelor sale vor înceta. Dar Abu Ubaida, purtător de cuvânt al facţiunii
   armate a Hamas, s-a referit ulterior la ”acest armistiţiu temporat”
   într-un mesaj video în care a cerut o ”escaladare a confruntării (cu
   Israelul) pe toate fronturile rezistenţei”, inclusiv în West Bank-ul
   ocupat de israelieni unde violenţele s-au amplificat, după izbucnirea
   războiului din Gaza, în urmă cu aproape şapte săptămâni.

   Armata israeliană a afirmat că trupele sale vor rămână după o linie de
   încetare a focului în Gaza, fără a oferi detalii despre poziţia acesteia.

   ”Acestea vor fi zile complicate şi nimic nu este sigur”, a declarat
   purtătorul de cuvânt al Armatei israeliene Daniel Hagari. ”Controlul
   asupra nordului Fâşiei Gaza este primul pas al unui război lung şi ne
   pregătim pentru etapele următoare”, a adăugat el.

   Israelul a primit o listă iniţială a ostaticilor care ar urma să fie
   eliberaţi şi ţine legătura cu familiile, a transmis cabinetul primului
   ministru.

Cronologia evenimentelor de joi, 23 noiembrie 2023

Aproape 15.000 de persoane au fost ucise în atacurile israeliene asupra Fâşiei
Gaza

   ACTUALIZARE 23:25 Guvernul Hamas a anunţat marţi că 14.854 de persoane au
   fost ucise în bombardamentele israeliene asupra Fâşiei Gaza de la
   începutul războiului, pe 7 octombrie, potrivit AFP.

   Printre victimele înregistrate până în prezent se numără 6.150 de copii şi
   4.000 de femei, a precizat guvernul palestinian Hamas. În plus, 36.000 de
   persoane au fost rănite. La rândul său, Ministerul Sănătăţii Hamas a
   indicat că zeci de cadavre se află pe străzile din nordul Fâşiei Gaza şi
   că este imposibil să fie numărate din cauza intensităţii loviturilor.

Cel puțin 27 de persoane, ucise într-un atac asupra unei școli ONU, în Gaza

   ACTUALIZARE 22:45 Cel puţin 27 de persoane au fost ucise şi alte 93 rănite
   într-un atac asupra unei şcoli ONU, în nordul oraşului Gaza, a declarat
   sub rezerva anonimatului un medic de la spitalul al-Awda din Jabaliya,
   atribuind atacul Israelului, relatează AFP, potrivit Agerpres. 

   AFP nu confirmat originea atacului, iar armata israeliană nu a reacţionat
   imediat. Jabaliya este cea mai mare tabără de refugiaţi din Fâşia Gaza.
   Agenţia ONU pentru Refugiaţi Palestinieni (UNRWA) afirmă că adăposteşte în
   156 de şcoli şi infrastructuri aproape un milion de persoane strămutate
   care fug de bombardamentele israeliene lansate fără încetare de la atacul
   sângeros comis la 7 octombrie de Hamas în Israel.

Israelul estimează că Războiul din Gaza va dura încă două luni

   ACTUALIZARE 21:30 Ministrul israelian al Apărării Yoav Gallant anunţă joi
   că „operaţiunea militară” împotriva Hamas va continua „în forţă” după
   armistiţiul care începe vineri şi estimează că războiul urmează să dureze
   încă două luni, relatează CNN, potrivit News.ro.

   „Aceasta va fi o pauză scurtă”, apreciază el.

   „Arunci când se termină, luptele vor continua în forţă şi vor crea
   presiuni care vor permite întoarcerea (acasă) a şi mai multor ostatici”,
   declară Gallant în timpul unei vizite la trupe.

   „Aşteptăm lupte cel puţin încă două luni”, estimează el.

   ACTUALIZARE 20:25 Purtătorul de cuvânt al braţului armat al Hamas, Abu
   Ubaida, a făcut apel, joi, la intensificarea atacurilor împotriva
   Israelului pe toate fronturile de rezistență, relatează Reuters. 

   „Facem apel la escaladarea confruntării cu Israel în toată Cisiordania și
   pe toate fronturile de rezistență”, a declarat Abu Ubaida, într-un discurs
   video difuzat de televiziunea Al Jazeera.

Acordul dintre Israel și Hamas intră în vigoare vineri dimineață

   ACTUALIZARE 16:30 Qatar anunță joi că încetarea focului în războiul
   Israel-Hamas va începe vineri la ora 7 a.m.

   Majed al-Ansari, un purtător de cuvânt al Ministerului de Externe din
   Qatar, a făcut anunțul la o conferință de presă la Doha.

   Primii ostatici vor fi eliberați vineri după-amiază, la ora 16, ora
   locală. Se așteaptă să fie returnați 13 israelieni, femei și copii.
   Aceasta va fi urmată de eliberarea unor deținuți palestinieni din
   închisorile israeliene. 

Hezbollah a lansat cel mai amplu atac asupra Israelului

   ACTUALIZARE 15.40 Gruparea proiraniană Hezbollah din Liban afirmă că a
   tras 48 de rachete asupra unei baze a armatei israeliene de lângă Safed,
   în cel mai mare atac de tip baraj de la începutul războiului dintre Israel
   şi Hamas, care intervine în timp ce ministrul iranian de externe a venit
   la Beirut în a doua sa vizită de la 7 octombrie, relatează The Times of
   Israel, citată de News.ro.

   Potrivit estimărilor iniţiale ale presei israeliene, între 30 şi 50 de
   rachete au fost lansate din Liban spre Galileea Superioară, fiind cel mai
   amplu astfel de atac de la începutul luptelor de la graniţa de nord.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Imagini cu atacul arată cum mai multe rachete sunt interceptate deasupra
   zonei.

   Nu există informaţii despre eventuali răniţi în urma atacului.

   Atacul a intervenit în timp ce ministrul iranian de Externe, Hossein
   Amir-Abdollahian, s-a întâlnit cu liderul Hezbollah, Hassan Nasrallah,
   într-o locaţie nedezvăluită din Liban.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Amir-Abdollahian a sosit miercuri la Beirut pentru a doua sa vizită în
   Liban de la 7 octombrie, potrivit site-ului libanez de ştiri Naharnet.
   După sosirea sa, el a declarat pentru canalul de ştiri Al-Mayadeen, cu
   sediul la Beirut, că războiul din Gaza riscă să se extindă dacă nu va fi
   menţinut armistiţiul dintre Israel şi Hamas, care trebuia să intre în
   vigoare joi, dar a fost amânat.

   „Dacă această încetare a focului începe mâine, dacă nu va continua...
   condiţiile din regiune nu vor mai fi aceleaşi ca înainte de încetarea
   focului, iar amploarea războiului se va extinde”, a declarat ministrul
   iranian de Externe.

   El a purtat miercuri, la Beirut, discuţii cu Ziad al-Nakhaleh, secretarul
   general al Jihadului Islamic palestinian, cu Khalil Al-Hayya, membru al
   biroului politic al Hamas, şi cu alţi oficiali ai celor două grupări
   teroriste, potrivit agenţiei oficiale iraniene de presă Fars.

Directorul spitalului Al-Shifa ar fi fost arestat de armata israeliană

   ACTUALIZARE 11.45 Directorul spitalului Al-Shifa a fost arestat de armata
   israeliană, a declarat pentru AFP un medic de la spital, potrivit
   Agerpres.

   „Dr. Muhammad Abu Salmiya a fost arestat împreună cu mai mulţi membri ai
   personalului medical”, a declarat joi pentru Agenţia France-Presse (AFP)
   Khaled Abu Samra, şef de secţie la spitalul Al-Shifa, cel mai mare spital
   din Gaza.

   Armata israeliană nu a confirmat sau infirmat încă aceste informaţii,
   scrie Le Monde.

   Pe de altă parte, cotidianul Haaretz, citat de The Guardian, relatează că
   o sursă din cadrul armatei israeliene a declarat că Mohammad Abu Salmiya a
   fost arestat în timp ce se afla pe coridorul umanitar ce duce spre sudul
   Fâşiei Gaza.

   Directorul spitalului declarase anterior pentru AFP că a primit un „ordin”
   de evacuare la 18 noiembrie, după ce refuzase unul anterior, în timp ce
   armata israeliană a afirmat că a evacuat sute de pacienţi şi persoane
   strămutate de la Al-Shifa la „cererea” aceluiaşi medic.

Iranul susţine că Israelul nu a realizat niciunul dintre obiectivele sale în 40
de zile de război

   ACTUALIZARE 11.40 Preşedintele Iranului, Ebrahim Raisi, a afirmat joi că
   Israelul „nu a realizat niciunul dintre obiectivele sale” în cele peste 40
   de zile de război contra Hamas, informează AFP, citată de Agerpres.

   „Dacă facem o analiză după 40 de zile, putem spune că duşmanul a fost
   învins”, a declarat Raisi într-un discurs, citat de agenţia de presă
   oficială Irna. Iar cu acest „armistiţiu temporar, trebuie să spunem că
   poporul palestinian şi rezistenţa au obţinut o mare victorie”, a adăugat
   el.

   Israel şi Hamas au anunţat încheierea unui acord ce prevede eliberarea a
   50 de ostatici israelieni în schimbul a 150 de prizonieri palestinieni şi
   suspendarea pentru patru zile a luptelor. Însă acest armistiţiu va intra
   în vigoare cel mai devreme vineri, au anunţat joi responsabili israelieni,
   pe fondul continuării luptelor în Fâşia Gaza.

   După atacul sângeros întreprins de Hamas împotriva Israelului, atac ce a
   declanşat războiul pe 7 octombrie, „sioniştii au anunţat că ei vor ocupa
   Gaza şi că vor distruge rezistenţa, însă nu au realizat niciunul dintre
   aceste obiective”, a adăugat preşedintele iranian.

   El a acuzat din nou „America şi Occidentul că i-au susţinut pe israelieni
   cu toate forţele lor”.

   „Astăzi este o zi de victorie a onoarei asupra diavolului şi toată lumea
   poate să celebreze”, a conchis Raisi, a cărui ţară nu recunoaşte existenţa
   Israelului şi susţine Hamasul palestinian şi Hezbollahul libanez.

   În vizită la Beirut, şeful diplomaţiei iraniene Hossein Amir-Abdollahian a
   avut miercuri o întrevedere inclusiv cu şeful-adjunct al biroului politic
   al Hamas, Khalil al-Hayya, şi cu secretarul general al Jihadului Islamic,
   Ziad al-Nakhala, potrivit agenţiei Irna.

   El a atenţionat împotriva unei escaladări a războiului dacă armistiţiul nu
   va fi unul durabil.

Iranul avertizează asupra prelungirii conflictului dacă armistiţiul nu este
durabil

   ACTUALIZARE 7.20 Ministrul iranian de Externe, Hossein Amir-Abdollahian, a
   avertizat miercuri cu privire la o extindere a războiului dintre Israel şi
   Hamas dacă un armistiţiu care ar trebui să intre în vigoare joi nu va
   dura.

   "Dacă această încetare a focului începe mâine (joi), dacă nu durează,
   condiţiile din regiune nu vor rămâne aceleaşi ca înainte de încetarea
   focului şi războiul se va extinde", a declarat el într-un interviu acordat
   canalului Al-Mayadeen, cu sediul în Beirut, potrivit agenţiei de ştiri
   iraniene Fars. "Nu căutăm o extindere a războiului", dar "dacă războiul
   creşte în intensitate, toate posibilităţile sunt deschise" pentru o
   extindere a sa, a spus ministrul a cărui ţară nu recunoaşte existenţa
   Israelului şi sprijină Hamas şi Hezbollah-ul libanez.

   Amir-Abdollahian a mai declarat că premierul israelian Benjamin "Netanyahu
   nu-şi poate realiza visul de a distruge Hamas".

Procesul de eliberare a ostaticilor este unul complex şi de durată (armata
israeliană)

   ACTUALIZARE 7.15. Un purtător de cuvânt al armatei israeliene a declarat
   că procesul de returnare a ostaticilor din Fâşia Gaza în Israel este unul
   complex, care încă nu s-a concretizat, informează dpa, citată de Agerpres.

   Armata pregăteşte implementarea acestei prime faze a acordului dintre
   Israel şi gruparea islamistă Hamas, a declarat Daniel Hagari miercuri
   seară. Cu toate acestea, eliberarea persoanelor răpite ar putea dura şi ar
   putea avea loc în mai multe etape.

   Este de datoria armatei israeliene să facă tot posibilul pentru a aduce
   înapoi acasă ostaticii - femei, bărbaţi, bătrâni şi copii -, a spus
   Hagari. Cu toate acestea, publicul israelian se va confrunta cu zile ce
   vor fi caracterizate atât de uşurare, cât şi de durere.

Biden a discutat despre armistiţiu cu partenerii din Orientul Mijlociu

   ACTUALIZARE 7.12 Casa Albă a anunţat că preşedintele american Joe Biden a
   vorbit miercuri cu liderii din Qatar, Egipt şi Israel despre acordul de
   eliberare a ostaticilor şi armistiţiu din Fâşia Gaza între Israel şi
   Hamas, aflaţi în război de mai bine de o lună. Administraţia americană a
   negociat alături de partenerii săi din Qatari şi Egipt în favoarea acestui
   acord anunţat marţi seară, ce prevede eliberarea unor ostatici aflaţi în
   mâinile Hamas în schimbul unor palestinieni reţinuţi de Israel şi
   încetarea ostilităţilor timp de patru zile.

   Preşedintele Biden a discutat separat cu emirul Qatarului, Tamim bin Hamad
   Al-Thani, cu premierul israelian Benjamin Netanyahu şi cu preşedintele
   egiptean Abdel Fattah al-Sissi.

   Cele trei conversaţii s-au concentrat pe "acordul de a asigura eliberarea
   ostaticilor răpiţi de Hamas în timpul asaltului său brutal asupra
   Israelului din 7 octombrie şi cele mai recente evoluţii din regiune", a
   spus Casa Albă.

Eliberarea ostaticilor se amână 

   ACTUALIZARE 7.10 Eliberarea ostaticilor în cadrul armistiţiului temporar
   dintre Israel şi militanţii palestinieni Hamas nu va avea loc înainte de
   vineri, a declarat consilierul israelian pentru securitate naţională,
   zădărnicind speranţele rudelor că unii dintre ei vor fi elibera

   Ministrul saudit de Externe, prinţul Faisal bin Farhan Al Saud, a primit
   miercuri un apel telefonic din partea secretarului de stat american Antony
   Blinken pentru a discuta despre armistiţiul convenit în războiul
   Israel-Gaza şi eforturile de a aduce ajutoare în enclavă, informează
   Reuters, citând agenţia statală de presă saudită.
   "Cei doi miniştri au discutat despre modalităţi de a opri escaladarea
   militară periculoasă din Gaza şi vecinătate şi de a respecta orice
   armistiţiu umanitar şi acord de încetare a focului, pe lângă eforturile de
   a aduce ajutor umanitar şi ajutor medical pentru a preveni agravarea
   crizei umanitare" .
   Ministrul saudit de Externe "a subliniat respingerea categorică din partea
   Regatului a strămutării forţate a locuitorilor din Gaza şi importanţa unei
   acţiuni serioase şi eficiente a comunităţii internaţionale pentru a face
   faţă tuturor încălcărilor în curs ale forţelor de ocupaţie israeliene şi a
   încălcărilor repetate de către acestea a dreptului internaţional şi a
   dreptului internaţional umanitar", conform sursei citate.

   ţi joi, după ce un oficial Hamas anunţase că înţelegerea ar intra în
   vigoare joi, la ora locală 10:00, relatează Reuters.

   Israelul şi Hamas au convenit la începutul zilei de miercuri asupra unei
   încetări a focului în Gaza pentru cel puţin patru zile, pentru a permite
   intrarea ajutorului umanitar şi pentru a elibera cel puţin 50 de ostatici
   deţinuţi de militanţii din enclavă în schimbul a cel puţin 150 de
   palestinieni încarceraţi în Israel.

   Ora de începere a armistiţiului şi a eliberării ostaticilor capturaţi de
   Hamas în timpul atacului din 7 octombrie asupra Israelului nu fusese încă
   anunţată oficial. O sursă egipteană din domeniul securităţii declarase că
   mediatorii au convenit ca momentul de începere a armistiţiului să fie joi,
   la ora 10.00. Şi un oficial Hamas făcuse un anunţ similar la televiziunea
   Al-Jazeera.

   "Negocierile privind eliberarea ostaticilor noştri avansează şi continuă
   în mod constant", a declarat consilierul israelian pentru securitate
   naţională, Tzachi Hanegbi, într-o declaraţie difuzată de biroul
   premierului. "Începerea eliberării va avea loc conform acordului iniţial
   dintre părţi şi nu înainte de vineri", a precizat acesta.

   Premierul israelian Benjamin Netanyahu nu a făcut nicio menţiune despre o
   potenţială amânare a punerii în aplicare a acordului în timpul unei
   conferinţe de presă susţinute miercuri seara. Declaraţia lui Hanegbi a
   fost publicată la aproximativ o oră după conferinţa de presă.

   Radiodifuzorul public israelian Kan, citând un oficial israelian pe care
   nu l-a numit, a relatat că există o întârziere de 24 de ore deoarece
   acordul nu a fost semnat de Hamas şi de Qatar, care a fost mediator al
   înţelegerii. Oficialul a declarat că este optimist că acordul va fi dus la
   îndeplinire atunci când va fi semnat.

   "Nimeni nu a spus că va fi o eliberare mâine, cu excepţia mass-media ... A
   trebuit să precizăm că nu este planificată nicio eliberare înainte de
   vineri, din cauza incertitudinii cu care se confruntă familiile
   ostaticilor", a declarat o sursă de la biroul premierului israelian
   Benjamin Netanyahu, citată de Kan.

   Presa israeliană, citând oficiali anonimi, a relatat că nici pauza în
   luptele cu Hamas nu va începe înainte de vineri. De altfel, presa
   palestiniană a relatat că avioanele şi artileria israeliană au lovit în
   cel puţin două valuri, joi dimineaţa devreme, oraşul Khan Younis din sudul
   Gaza.

   De asemenea, site-ul israelian de ştiri Ynet scrie că Israelul nu a primit
   încă numele ostaticilor care urmează să fie eliberaţi de Hamas.

Cronologia evenimentelor de miercuri, 22 noiembrie 2023

IDF: Acordul cu Hamas e „doar o pauză operațională”

   ACTUALIZARE 21:37 Daniel Hagari, purtătorul de cuvânt al armatei
   israeliene a reiterat, miecuri, că IDF încă se află în război cu Hamas și
   că acordul care ar urma să intre în vigoare de mâine este doar o „pauză
   operațională”, conform BBC.

   „Israelul este încă în război cu Hamas”, a declarat Hagari la o conferință
   de presă. El a explicat că IDF este hotărâtă să aducă acasă pe toți
   ostaticii răpiți de Hamas din Israel.

   „Masacrul din 7 octombrie a fost un atac genocidar”, a adăugat oficialul
   israelian.

Erdogan laudă Spania pentru că „nu rămâne tăcută” față de „crimele comise de
Israel”  

   ACTUALIZARE 19:23 Erdogan a spus, miercuri, că Spania este singura ţară
   occidentală care „nu rămâne tăcută” în faţa a ceea ce el a calificat drept
   „crimele împotriva umanităţii” comise de Israel în războiul cu Hamas.

   „Ţările occidentale, cu excepţia uneia, din nefericire nu se ocupă de
   această chestiune. Aproape toate ţările europene rămân tăcute pe acest
   subiect. Nu există iniţiative pentru a pune capăt masacrelor. Doar Spania
   are o abordare pozitivă”, a declarat Erdogan.

   Preşedintele turc a adăugat că va avea, săptămâna viitoare, o întrevedere
   cu premierul spaniol, Pedro Sanchez, pentru a discuta iniţiative
   internaţionale de sprijin pentru Palestina.

   Surse diplomatice au declarat agenţiei spaniole de presă că Erdogan s-a
   referit, probabil, la o discuție telefonică cu Sanchez, pentru că, cel
   puţin până în acest moment, nu a fost confirmată vreo întâlnire față în
   față a celor doi lideri. Vorbind, miercuri, la summitul online al
   liderilor din ţările grupului G20, premierul spaniol a pledat pentru
   recunoaşterea Palestinei ca stat.

   Erdogan a insistat din nou că „terorismul de stat şi de ocupaţie pe care
   Israelul îl aplică în Gaza şi în alte oraşe palestiniene este o crimă
   împotriva umanităţii şi un genocid”.

   Preşedintele turc a susţinut, de asemenea, că în Israel creşte opoziţia în
   stradă împotriva premierului Benjamin Netanyahu şi că diplomaţi străini
   consideră că „trebuie să ne debarasăm de el”.„Sper că, foarte curând,
   Netanyahu îşi va face bagajele şi va pleca”, a mai spus Erdogan.

ONU: Fâșia Gaza este „locul cel mai periculos din lume pentru un copil”

   ACTUALIZARE 19:13 Fâşia Gaza este, în prezent, „locul cel mai periculos
   din lume pentru un copil”, a declarat, miercuri, în faţa Consiliului de
   Securitate al ONU, şefa Fondului Naţiunilor Unite pentru Copii (UNICEF),
   apreciind că pauzele umanitare „nu sunt suficiente” pentru a opri acest
   „măcel”.

   „Peste 5.300 de copii palestinieni ar fi fost ucişi în doar 46 de zile,
   aceasta înseamnă 115 copii zilnic, în fiecare zi, timp de săptămâni şi
   săptămâni”, a declarat Catherine Russell, după o vizită în sudul Fâşiei
   Gaza.

   „Potrivit acestor cifre, copiii reprezintă 40% din morţii din Gaza. Este
   fără precedent. În alţi termeni, Fâşia Gaza este locul cel mai periculos
   din lume pentru un copil”, a adăugat ea, dând, de asemenea, exemplul celor
   1.200 de copii daţi dispăruţi, unii probabil sub ruinele provocate de
   bombardamente.

   În afară de victimele directe în lupte, ea şi-a exprimat îngrijorarea și
   faţă de riscurile epidemice, de cvasi-absenţa apei potabile, în special
   pentru nou-născuţi, şi impactul malnutriţiei.

   „Copiii din Gaza sunt într-o situaţie de pericol extrem din cauza
   condiţiilor de viaţă catastrofale. Un milion de copii - toţi copiii din
   teritoriul palestinian - se confruntă cu lipsa de securitate alimentară,
   ceea ce ar putea deveni în curând o criză catastrofală legată de
   malnutriţie”, a avertizat ea.

   „Apreciem că în lunile care vin, emacierea (slăbire pronunţată - n. red.),
   forma cea mai periculoasă a malnutriţiei pentru viaţa copiilor, ar putea
   creşte cu aproape 30% în Gaza”.

   „Pentru ca aceşti copii să supravieţuiască, pentru ca lucrătorii umanitari
   să poată rămâne şi să acţioneze, pauzele umanitare nu sunt pur şi simplu
   suficiente”, a insistat şefa UNICEF, salutând, totodată, acordul anunţat
   între Israel şi Hamas pentru eliberarea unora dintre ostaticii deţinuţi în
   Gaza în condiţiile unei încetări a focului de patru zile.

   „UNICEF lansează un apel la o încetare a focului urgentă umanitară pentru
   a se pune capăt imediat acestui măcel”, a afirmat Catherine Russell.

   Şefa Fondului ONU pentru populaţie (UNFPA), Natalia Kanem, s-a declarat,
   la rândul său, îngrijorată de soarta femeilor gravide din Fâşia Gaza şi a
   viitorilor lor bebeluşi.

   „În mijlocul luptelor şi a devastării, în Gaza există în prezent în jur de
   5.500 de femei însărcinate care ar trebui să nască în luna care vine. În
   fiecare zi, aproximativ 180 de femei nasc în condiţii înspăimântătoare,
   viitorul nou-născuţilor lor fiind incert”, a declarat ea.

IDF spune că a interceptat o rachetă de croazieră care se îndrepta spre sudul
Israelului

   ACTUALIZARE 18:42 Armata israeliană a afirmat, miercuri, că a interceptat
   cu un avion de vânătoare o „rachetă de croazieră” care se îndrepta spre
   sudul ţării.

   „Un avion de vânătoare al armatei israeliene a interceptat cu succes o
   rachetă de croazieră care fusese lansată spre Israel”, se precizează în
   comunicatul armatei, după informaţii despre o intruziune în spaţiul aerian
   în apropiere de Eilat, împotriva căruia rebelii houthi din Yemen au lansat
   rachete, anterior. Niciuna dintre acestea nu a atins teritoriul israelian.

   „Nicio infiltrare în teritoriul israelian nu a fost identificată”.

Haaretz: Israelul mai are doi pași de făcut înainte ca acordul cu ostatici să
intre în vigoare

   ACTUALIZARE 17:00 Guvernul israelian și liderii Hamas au aprobat acordul
   de eliberare a ostaticilor. Cu toate acestea, Israelul mai trebuie să
   parcurgă doi pași înainte de implementare, conform Haaretz. Primul prevede
   aprobarea, amânarea sau împiedicarea de către Curtea Supremă a eliberării
   unor prizonieri anunțați de Israel miercuri dimineață.

   Oponenții acordului au avut 24 de ore pentru a-și depune contestațiile,
   iar oficialii politici estimează că Curtea Supremă nu va interveni și nu
   va respinge apelurile, așa cum a făcut-o în acordul pentru eliberarea
   soldatului israelian Gilad Shalit în 2011.

   În plus, IDF trebuie să declare o încetare a focului care va dura cel
   puțin patru zile. Potrivit estimărilor, armata nu va anunța oficial
   încetarea focului, ci o va implementa în practică.

Armata israeliană anunţă că a distrus circa 400 de tuneluri ale Hamas în Fâşia
Gaza

   ACTUALIZARE 16:00 Armata israeliană a anunţat miercuri că a distrus circa
   400 de tuneluri aparţinând grupării islamiste palestiniene Hamas în Fâşia
   Gaza, de la începutul războiului declanşat pe 7 octombrie, relatează dpa,
   citată de Agerpres.

   Numeroase tuneluri se aflau sub spitale, şcoli şi locuinţe, a precizat
   armata israeliană.

   Potrivit autorităţilor israeliene, există o reţea de tuneluri subterane în
   solul nisipos al Fâşiei Gaza, cu o lungime de circa 45 de kilometri şi
   aproximativ 6 până la 14 kilometri lăţime.

   În Fâşia Gaza trăiesc aproximativ 2,2 milioane de locuitori.

   Unele tuneluri sunt consolidate cu beton sau alimentate cu energie
   electrică. În medie, tunelurile au doi metri înălţime şi un metru lăţime,
   însă unele sunt, de asemenea, suficient de mari pentru a încăpea vehicule.

   Pentru a rezista atacurilor aeriene israeliene, unele se află la zeci de
   metri sub pământ. Multe au intrări prin locuinţe sau moschei, potrivit
   informaţiilor israeliene.

Papa Francisc: Conflictul dintre Israel şi Hamas a trecut de la război la
„terorism”

   ACTUALIZARE 15:50 Papa Francisc s-a întâlnit miercuri, separat, cu familii
   israeliene ale ostaticilor reţinuţi de Hamas şi cu palestinieni care au
   rude în Gaza şi a declarat că actualul conflict a depăşit stadiul de
   război şi a devenit „terorism"” relatează Reuters.

   Vorbind liber la audienţa generală din Piaţa Sfântul Petru, la scurt timp
   după întâlnirile de la reşedinţa sa, Papa Francisc a spus că a auzit
   direct cum „ambele părţi suferă” în conflict.

   „Iată ce fac războaiele. Dar aici am trecut dincolo de războaie. Acesta nu
   este un război. Acesta este terorism”, a spus suveranul pontif.

   El a cerut enoriaşilor să se roage pentru ca ambele părţi „să nu meargă
   mai departe cu patimile, care, în cele din urmă, ucid pe toată lumea”.

   Un grup de palestinieni din mulţimea prezentă la audienţă ţinea în mâini
   imagini cu trupuri înfăşurate în pânză albă şi o pancartă pe care scria
   „Nakba continuă”.

   Nakba este cuvântul arab pentru catastrofă şi se referă la strămutarea şi
   alungarea palestinienilor în războiul din 1948 care a însoţit fondarea
   statului Israel.

   Ambele grupuri de rude vor susţine conferinţe de presă separate în cursul
   zilei de miercuri.

   Întâlnirile şi comentariile Papei au avut loc la câteva ore după ce
   Israelul şi Hamas au convenit asupra unei încetări a focului în Gaza
   pentru cel puţin patru zile, pentru a permite accesul ajutoarelor şi
   eliberarea a cel puţin 50 de ostatici capturaţi de militanţi în schimbul a
   cel puţin 150 de palestinieni încarceraţi în Israel.

Hamas confirmă încetarea focului valabilă de mâine (joi). Cabinetul israelian
încă nu confirmă

   ACTUALIZARE 13:18 Liderul Hamas Moussa Abu Marzouk a declarat, într-un
   interviu acordat Al Jazeera, că armistițiul dintre Hamas și Israel va
   intra în vigoare mâine (joi), de la ora 10 dimineața (ora locală),
   informează Times of Israel.

   Guvernul israelian și Hamas au ajuns la această înțelegere - încheierea
   unui armistițiu pentru 4 zile și eliberarea a 50 de ostatici vs. 150 de
   prizonieri palestinieni - în cursul serii de marți spre miercuri.

Operaţiunea Israelului în Gaza continuă înainte de începerea oficială a
armistiţiului

   ACTUALIZARE 12:05 Forţele de Apărare Israeliene (IDF) au declarat miercuri
   că vor continua să opereze din aer, de la sol şi de pe mare în Fâşia Gaza
   înainte de a intra în vigoare oficial pauza de patru zile anunţată prin
   acordul de armistiţiu la care a ajuns cu Hamas, relatează BBC.

   Ora de începere pauzei urmează să fie anunţată în următoarele 24 de ore.

   Între timp, într-o actualizare postată pe X, armata israeliană a oferit
   miercuri detalii despre loviturile avioanelor sale, schimburile de focuri
   cu atacatorii Hamas şi distrugerea presupusei infrastructuri Hamas. Khan
   Younis, în sudul Fâşiei Gaza, a fost unul dintre locurile vizate de
   atacuri.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

    

Israel a publicat o listă cu 300 de palestinieni care ar putea fi eliberați

   ACTUALIZARE 10:37 Israelul a publicat o listă cu 300 de palestinieni care
   ar putea fi eliberați, ca urmare a înțelegerii cu Hamas privind eliberarea
   a 50 de ostatici deținuți în Gaza, informează BBC și CNN.

   Marea majoritate a celor 300 de palestinieni e alcătuită din bărbați - 274
   de persoane, mai exact. Vârstele palestinienilor deținuți în prezent de
   autoritățile israeliene variază între 14 și 59 de ani.

   Palestinienii de pe lista publicată de Israel au fost încarcerați pentru
   tentative de crimă, „aruncarea de bombe”, „crearea unui dispozitiv
   incendiar”, „aruncarea de pietre” sau „intrarea în contact cu o
   organizație ostilă”.

   Dintre acești 300 de palestinieni, doar 150 urmează a fi eliberați în
   următoarele zile, conform înțelegerii dintre guvernul israelian și Hamas.
   În schimbul acestora, 50 de ostatici ar urma să fie eliberați de Hamas.

Primii ostatici vor fi eliberați joi. Pentru fiecare 10 ostatici suplimentari
eliberați, armistițiul va fi prelungit cu câte o zi

   ACTUALIZARE 08:20 Un comunicat al biroului premierului israelian Benjamin
   Netanyahu a precizat că 50 de femei şi copii vor fi eliberaţi pe parcursul
   a patru zile, timp în care va exista o pauză în lupte, informează Reuters,
   preluată de news.ro.

   Se crede că Hamas deţine peste 200 de ostatici, luaţi atunci când
   luptătorii săi au atacat Israelul la 7 octombrie, ucigând 1.200 de
   persoane, potrivit unui bilanţ israelian.

   Pentru fiecare 10 ostatici suplimentari eliberaţi, „pauza” va fi
   prelungită cu încă o zi, a precizat acesta, fără a menţiona eliberarea
   prizonierilor palestinieni în schimb.

   „Guvernul Israelului s-a angajat să îi întoarcă acasă pe toţi ostaticii.
   În această seară, acesta a aprobat acordul propus ca o primă etapă pentru
   atingerea acestui obiectiv”, se arată în declaraţie, publicată după ore de
   deliberări secrete, la care presa nu a avut acces.

   Hamas a precizat că cei 50 de ostatici vor fi eliberaţi în schimbul a 150
   de femei şi copii palestinieni care sunt deţinuţi în închisorile
   israeliene. Acordul de armistiţiu va permite, de asemenea, intrarea în
   Gaza a sute de camioane cu ajutoare umanitare, medicale şi de combustibil,
   a precizat Hamas.

   Acordul este primul armistiţiu dintr-un război în care bombardamentele
   israeliene au distrus zone întinse din Gaza, condusă de Hamas, au ucis
   13.300 de civili în această mică enclavă dens populată şi au lăsat
   aproximativ două treimi din cei 2,3 milioane de locuitori fără adăpost,
   potrivit autorităţilor din Gaza.

   Înainte de anunţarea acordului, Netanyahu a declarat că intervenţia
   preşedintelui american Joe Biden a ajutat la îmbunătăţirea acordului
   provizoriu, astfel încât acesta să includă mai mulţi ostatici şi mai
   puţine concesii.

   Dar Netanyahu a declarat că misiunea mai largă a Israelului nu s-a
   schimbat.

   „Suntem în război şi vom continua războiul până când ne vom atinge toate
   obiectivele. Să distrugem Hamas, să ne întoarcem toţi ostaticii şi să ne
   asigurăm că nicio entitate din Gaza nu mai poate ameninţa Israelul”, a
   declarat el într-un mesaj înregistrat la începutul şedinţei de guvern.

   Trei americani, inclusiv o fetiţă de 3 ani ai cărei părinţi s-au numărat
   printre cei ucişi în timpul atacului Hamas din 7 octombrie, se aşteaptă să
   se numere printre ostaticii care vor fi eliberaţi, a declarat un oficial
   american de rang înalt.

   Presa israeliană a declarat că prima eliberare a ostaticilor este
   aşteptată joi. Punerea în aplicare a acordului trebuie să aştepte 24 de
   ore pentru a le da cetăţenilor israelieni şansa de a cere Curţii Supreme
   să blocheze eliberarea prizonierilor palestinieni, potrivit rapoartelor.

   Până în prezent, Hamas a eliberat doar patru prizonieri: cetăţenii
   americani Judith Raanan, 59 de ani, şi fiica ei, Natalie Raanan, 17 ani,
   la 20 octombrie, invocând „motive umanitare”, şi femeile israeliene Nurit
   Cooper, 79 de ani, şi Yocheved Lifshitz, 85 de ani, la 23 octombrie.

Cronologia evenimentelor de marți, 21 noiembrie 2023

Netanyahu încearcă să-și convingă partenerii extremiști de guvern să accepte
acordul

   ACTUALIZARE 23:32  Premierul israelian, Benjamin Netanyahu, a declarat,
   marţi seara, în faţa guvernului său, că acordul în curs de negociere cu
   Hamas privind ostaticii ţinuţi în Gaza din 7 octombrie este „decizia
   corectă” de luat.

   Preşedintele american, Joe Biden, a contribuit la „îmbunătăţirea cadrului
   care vă este propus (...) pentru a include mai mulţi ostatici la un cost
   mai mic”, a declarat el în cadrul unei întâlniri la sfârşitul căreia
   urmează să fie luată o decizie. „Întregul aparat de securitate îl sprijină
   pe deplin”, a adăugat el. Familiile ostaticilor au cerut ca toţi cei
   reţinuţi să fie eliberaţi.

   Sionismul Religios, partid de extremă dreapta, membru al coaliţiei
   guvernamentale, s-a pronunţat împotriva unui acord, pe care l-a calificat
   drept „rău” pentru securitatea Israelului, ostatici şi soldaţi.

   Acordul cu Hamas ar presupune un schimb în etape, la o rată zilnică de
   zece ostatici pentru 30 de prizonieri palestinieni.

   Acordul ar mai presupune intrarea în Fâşia Gaza a alimentelor, asistenţei
   medicale şi a combustibilului şi, mai presus de toate, „un armistiţiu
   umanitar de cinci zile reînnoibil”, au declarat pentru AFP două surse
   apropiate subiectului.

   Potrivit acestui acord, care ar mai putea suferi modificări, între 50 şi
   100 de civili israelieni şi cu dublă naţionalitate ar urma să fie
   eliberaţi - dar niciun soldat - pentru un total de 300 de femei şi copii
   palestinieni încarceraţi, în prezent, de Israel.

Guvernul israelian discută acordul de armistițiu

   ACTUALIZARE 21:30 Guvernul israelian se reunește, în acest momente, pentru
   a discuta o posibilă acceptare a acordului de armistițiu cu Hamas, prin
   care ar urma să se elibereze o parte dintre ostatici. Reuniunea guvernului
   vine la puțin timp după o întâlnire anterioară a cabinetului de război al
   lui Netanyahu, tot pe tema acordului.

Partenerii extremiști ai lui Netanyahu nu sunt de acord cu armistițiul

   ACTUALIZARE 19:35 Două partide de extremă dreapta, membre ale coaliției
   guvernamenale a lui Benjamin Netanyahu au dat indicii, marți, că nu vor
   susține acordul pentru eliberarea ostaticilor și pentru un armistițiu care
   este luat în considerare de guvern, în acest moment, relatează CNN.

   Partidului Sinonismului Religios, condus de ministru de finanțe, Bezalel
   Smotrich, a transmis: „Acordul sugerat este unul prost și nu trebuie să-l
   agreăm. Este rău pentru securitatea Israelului și pentru ostici și pentru
   soldații IDF. Singurul mod de a aduce toți ostaticii acasă este prin
   continuarea aplicării presiunii militare pe Hamas până la preda lor
   necondiționată”.

   Ministrul securității naționale, Itamar Ben-Gvir, al partidului Puterea
   Evreiască, a spus, după cum am relatat anterior că îi este „foarte greu să
   susțină acordul” și că „revendicarea noastră este pentru un acord prin
   care să eliberăm pe toată lumea, dar în termenii noștri”.

Bilanțul deceselor depășește 14.000

   ACTUALIZARE 19:21 Autoritățile Hamas din Gaza anunță că bilanțul deceselor
   în enclava palestiniană a trecut de 14.000.

   Conform Hamas, 14.128 de oameni au murit în Gaza de când a început
   războiul cu Israelul, pe 7 octombrie. Tot conform datelor teroriștilor,
   5.840 de copii au murit în acest conflict.

Controversatul ministru de extremă dreapta, Itamar Ben-Gvir critică posibilul
acord de armistițiu

   ACTUALIZARE 19:02 Ministrul israelian de extremă dreaptă al securităţii
   publice, Itamar Ben-Gvir, a criticat dur un posibil acord cu Hamas pentru
   eliberarea unora dintre ostaticii pe care aceasta îi are în Fâşia Gaza.
   Într-un interviu acordat postului de televiziune israelian Channel 14,
   Ben-Gvir s-a arătat extrem de îngrijorat, luni seara, de faptul că în
   prezent se discută despre un astfel de acord.

   Statul Israel ar putea face o „greşeală foarte, foarte, foarte mare” cu un
   astfel de acord, a spus el.

   Ben-Gvir a amintit de aşa-numitul acord „Shalit” din 2011, când peste
   1.000 de prizonieri palestinieni - inclusiv liderul Hamas din Fâşia Gaza,
   Yahya Sinwar - au fost eliberaţi în schimbul soldatului israelian Gilad
   Shalit, care a fost ţinut ostatic de Hamas timp de cinci ani.

   „Amintiţi-vă, l-am eliberat pe Gilad Shalit şi i-am lăsat pe Sinwar şi pe
   prietenii săi să iasă - şi ne-am atras această suferinţă asupra noastră”,
   a declarat Ben-Gvir.

   Ben-Gvir, ministru de extremă dreaptă al securităţii publice, nu face
   parte din cabinetul de război israelian. Premierul Benjamin Netanyahu a
   convocat, marţi, o reuniune atât a cabinetului de război, cât şi a
   întregului guvern pentru a discuta despre eliberarea ostaticilor.

Jerusalem Post: Posibil acord între Israel și Hamas ar fi pentru un armistițiu
de cinci zile și eliberarea a 40 de copii și 13 femei

   ACTUALIZARE 18:52 Posibilul acord de armistițiu între Hamas și Israel ar
   urma să includă o încetare a focului de cinci zile și eliberarea a 40 de
   copii și 13 femei de către organizația teroristă, a transmis o sursă
   politică apropiată de guvernul israelian, marți, conform The Jerusalem
   Post.

53 de jurnalişti au fost ucişi de la începutul conflictului

   ACTUALIZARE 18:35 53 de jurnalişti şi angajați media au fost ucişi de la
   începutul războiului dintre Israel şi Hamas, pe 7 octombrie, conform celui
   mai nou bilanţ al Comitetului pentru Protecţia Jurnaliştilor (CPJ). 46
   erau palestinieni, patru erau israelieni şi trei erau libanezi, conform
   acestei organizaţiei de presă cu sediul la New York, care ţine evidenţa
   victimelor din Israel, Fâşia Gaza şi de la graniţa libaneză.

   Bilanţul actualizat vine după ce doi jurnalişti de la postul de
   televiziune libanez pro-iranian Al Mayadeen au fost ucişi în atacuri
   israeliene în sudul Libanului, în apropiere de graniţa cu Israelul,
   conform autorităţilor libaneze. În plus, potrivit CPJ, 11 jurnalişti au
   fost răniţi şi trei sunt daţi dispăruţi de la începutul conflictului.

   „Jurnaliştii din Gaza sunt expuşi unor riscuri deosebit de mari în timp ce
   încearcă să acopere mediatic atacul israelian, printre care lovituri
   aeriene israeliene devastatoare, perturbări ale comunicaţiilor, penurie de
   aprovizionare şi întreruperi masive de curent”, a precizat CPJ pe site-ul
   său.

Dictatorul chinez vrea o „conferință internațională de pace”

   ACTUALIZARE 17:32 Dictatorul chinez, Xi Jinping, a cerut, marţi,
   organizarea unei „conferinţe internaţionale de pace” pentru rezolvarea
   conflictului dintre Israel şi Hamas, cu ocazia unui summit extraordinar în
   format virtual al grupului BRICS. „Nu poate exista pace şi securitate
   durabilă în Orientul Mijlociu fără o soluţie corectă la problema
   Palestinei”, a declarat Xi Jinping.

   „Prin urmare, China cere organizarea cât mai rapid posibil a unei
   conferinţe internaţionale pentru pace pentru a se ajunge la un consens
   internaţional”. Această conferinţă ar face posibilă „o acţiune către o
   soluţie rapidă la problema Palestinei, care să fie globală, corectă şi
   durabilă”, a adăugat el.

   „De la izbucnirea ultimului conflict israeliano-palestinian, China a depus
   eforturi pentru a promova negocierile de pace şi încetarea focului”, a
   susținut dictatorul de la Beijing.

   „China a oferit asistenţă umanitară pentru a ajuta la atenuarea crizei
   umanitare din Gaza şi va continua să facă acest lucru”, a mai spus el. Din
   punct de vedere istoric, China a susţinut cauza palestiniană şi soluţia cu
   două state.

   Prezenţa Chinei în Orientul Mijlociu a devenit tot mai vizibilă în ultimii
   ani, iar dictatura de la Beijing îşi oferă adesea medierea în disputele
   regionale. Anul acesta, China a mediat un acord între Arabia Saudită şi
   Iran care, după ani de rivalitate, au acceptat să-şi restabilească
   relaţiile diplomatice şi să-şi redeschidă ambasadele.

Nentanyahu: Facem progrese pentru eliberarea ostaticilor. Sper că vor fi vești
bune în curând

   ACTUALIZARE 15:50 Prim-ministrul israelian Benjamin Netanyahu a declarat
   marţi că se înregistrează progrese în ceea ce priveşte eliberarea
   ostaticilor deţinuţi de teroriștii Hamas în Fâşia Gaza.

   „Facem progrese. Nu cred că merită să spunem prea multe, nici măcar în
   acest moment, dar sper că vor fi vești bune în curând”, a declarat
   prim-ministrul israelian, potrivit Reuters.

   Netanyahu nu a oferit mai multe detalii.

   Biroul său a spus că „în lumina evoluțiilor în chestiunea eliberării
   ostaticilor noștri”, va fi convicat cabinetul de război la ora 18:00.

50 de ostatici ar putea fi eliberați, dacă se va încheia acordul de armistițiu

   ACTUALIZARE 13:50 Un acord între Hamas și Israel ar putea duce la
   eliberarea a 50 de ostatici israelieni și la întreruperea luptelor timp de
   câteva zile, potrivit unei surse apropiate negocierilor, citată de Sky
   News.

   Un număr nespecificat de femei și copii palestinieni vor fi, de asemenea,
   eliberați din închisorile din Israel, în conformitate cu termenii
   acordului, a declarat sursa agenției de știri Reuters.

   Discuțiile mediate de Qatar se află în „etapele finale”, a adăugat sursa.

Peste 100 de pacienți au fost mutați din nordul Fâșiei Gaza la spitalul Nasser,
din sud

   ACTUALIZARE 13:45 Mai mulți copii, femei și bărbați răniți au fost
   transferați din nordul Fâșiei Gaza la spitalul Nasser din sudul regiunii,
   potrivit Sky News.

   Decizia a fost luată după ce au izbucnit lupte grele în jurul spitalului
   indonezian.

   Spitalul indonezian a fost copleșit de la începutul războiului
   Hamas-Israel, a declarat șeful departamentului de relații publice al
   spitalului, Moeen al Masri.

   „Spitalul era supraaglomerat, pacienții întinși pe podea pentru că nu era
   loc pentru ei. Capacitatea spitalului este de 140 de paturi, ieri erau
   aproape 600 de răniți în spital”, a spus el.

Doi jurnalişti şi doi civili au fost ucişi în atacuri israeliene în Liban

   ACTUALIZARE 13:40 Doi jurnalişti şi alţi doi civili au fost ucişi marţi în
   urma unor bombardamente israeliene într-o zonă de frontieră din sudul
   Libanului, relatează AFP, citată de News.ro.

   Cei doi jurnalişti lucrau la canalul libanez de televiziune Al-Mayadeen.

   Potrivit agenţiei oficiale de presă a Libanului, ANI, „trei cetăţeni - doi
   jurnalişti şi un alt civil - au fost ucişi într-un bombardament inamic” în
   regiunea Tayr Harfa. De asemenea, o octogenară a fost ucisă, iar nepoata
   ei a fost rănită într-un atac israelian asupra satului Kfar Kila, potrivit
   aceleiaşi surse.

   Canalul libanez pro-iranian Al Mayadeen a anunţat că jurnalista sa Farah
   Omar şi cameramanul Rabih Maamari au fost ucişi „de o lovitură
   israeliană”, în timp ce relatau despre bombardamentele în curs de
   desfăşurare din sudul ţării.

   Echipa Al Mayadeen a fost „vizată în mod deliberat, nu a fost o
   întâmplare”, a declarat directorul general al canalului, Ghassan Ben
   Jeddo, într-un comunicat citit la televiziune. El a precizat că civilul
   ucis împreună cu jurnaliştii era, de asemenea, un „colaborator” al
   canalului, fără a da detalii. Ben Jeddo a precizat că incidentul a avut
   loc după decizia guvernului israelian de a bloca site-urile canalului său.

Aproximativ 250 de „ținte teroriste” Hamas au fost lovite, susține IDF

   ACTUALIZARE 13:35 Aproximativ 250 de „ținte teroriste” Hamas au fost
   lovite în ultimele 24 de ore, au susținut forțele de apărare israeliene,
   potrivit Sky News.

   În ultima sa actualizare, armata israeliană a declarat că „zeci” de
   militanți, lansatoare de rachete și „infrastructură teroristă” au fost
   vizate.

   Peste noapte, un post de lansare a rachetelor, care a fost folosit pentru
   a lansa rachete spre centrul Israelului, a fost lovit de un avion de
   luptă, a adăugat acesta.

Peste 10.000 de militari israelieni se află în Fâşia Gaza

   ACTUALIZARE 11:10 Peste 10.000 de militari israelieni se află în prezent
   în Fâşia Gaza, în războiul cu gruparea islamistă Hamas, scrie cotidianul
   Haaretz, citat marţi de dpa, citată de Agerpres.

   Cei mai mulţi soldaţi sunt în cartierele Zeitoun şi Jabalya din oraşul
   Gaza, precizează ziarul israelian.

   De la începutul ofensivei terestre a Israelului în Gaza au fost şi cazuri
   în care militari israelieni au fost doborâţi de camarazii lor. Astfel de
   incidente sunt anchetate pentru a servi drept lecţii pe viitor.

   Conform presei israeliene, de la începutul conflictului şi-au pierdut
   viaţa în Fâşia Gaza 66 de soldaţi.

   Armata israeliană afirmă că a găsit un depozit de armament şi un „atelier
   pentru rachete al Hamas” în subsolul unei moschei din Gaza, mai informează
   dpa. Militarii au descoperit de asemenea „explozivi şi materiale pentru
   fabricarea bombelor” şi intrarea într-un tunel, au anunţat luni seara
   forţele armate.

   O înregistrare video difuzată de forţele armate prezintă rachete, obuze de
   mortier, componente ale acestora şi puţul către tunel în subsolul unei
   clădiri din oraşul Gaza. Agenţia dpa nu a fost în măsură să verifice
   independent aceste informaţii.

   Israelul acuză Hamas că foloseşte clădiri civile ca baze pentru acţiuni şi
   se ascunde în spatele „scuturilor umane” formate din civili, reaminteşte
   dpa.

   Soldaţii israelieni au distrus şi o fabrică de armament a organizaţiei
   teroriste Jihadul Islamic, în zona de coastă din Gaza. Forţele armate au
   mai anunţat şi cucerirea unor centre de comandă ale Hamas în oraşul Gaza,
   unde au fost distruse în ultimele zile mai multe tuneluri şi au fost
   „eliminaţi” mai mulţi terorişti.

Secretarul general al ONU: „Asistăm la o ucidere a civililor care nu are
precedent”

   ACTUALIZARE 11:05 Numărul civililor ucişi în Gaza a fost „fără precedent
   şi fără egal” în comparaţie cu orice conflict din 2017 încoace, a declarat
   luni secretarul general al ONU, Antonio Guterres, potrivit CNN.

   „Ceea ce este clar este că am avut în câteva săptămâni mii de copii ucişi.
   Aşa că asta este ceea ce contează. Asistăm la o ucidere a civililor care
   nu are egal şi nu are precedent în niciun conflict de când sunt secretar
   general”, a declarat Guterres în timpul unei conferinţe de presă.

   Guterres a preluat funcţia în 2017. Întrebat despre viziunea sa pentru
   momentul în care se va încheia războiul din Gaza, Guterres a respins
   posibilitatea unui protectorat al ONU în Fâşia Gaza şi a făcut apel la o
   „abordare cu mai multe părţi interesate” care să ducă în cele din urmă la
   o soluţie cu două state.

Şase americani care servesc în forţele de securitate israeliene au murit 

   ACTUALIZARE 11:00 Şase cetăţeni americani care serveau în forţele de
   securitate israeliene au murit în Israel şi în Gaza începând cu 7
   octombrie, a declarat purtătorul de cuvânt al Departamentului de Stat,
   Matt Miller, potrivit CNN.

   „Există un total de şase cetăţeni americani care au murit, nu în urma
   atacurilor teroriste din 7 octombrie, ci în decurs de peste o lună de
   atunci”, a declarat Miller. Cinci dintre ei erau membri ai Forţelor de
   Apărare israeliene, iar al şaselea era un ofiţer de frontieră, a precizat
   el.

   Patru dintre americanii care serveau în cadrul IDF au murit în Fâşia Gaza,
   iar al cincilea a fost ucis în nordul Israelului, a precizat purtătorul de
   cuvânt. Potrivit lui Miller, 800 de cetăţeni americani, rezidenţi
   permanenţi legali şi membri ai familiilor lor au părăsit acum Gaza prin
   punctul de trecere Rafah cu Egiptul.

   Numărul americanilor care au rămas în enclavă - care s-au înregistrat la
   Departamentul de Stat - a crescut la 1.200.

   Vineri, un oficial al Departamentului de Stat a declarat că sunt mai puţin
   de 900.

   „Unul dintre lucrurile care se întâmplă este că continuăm să identificăm
   fie cetăţeni americani suplimentari, fie cetăţeni americani sau rezidenţi
   permanenţi permanenţi care au membri de familie suplimentari pe care ni-i
   raportează şi pe care apoi încercăm să îi înscriem pe lista pentru a ieşi
   din Gaza”, a declarat Miller, precizând de ce numărul celor 1.200 de
   persoane rămase este mai mare decât era anterior.

Șeful Hamas: „Ne apropiem de încheierea unui acord de armistiţiu”

   ACTUALIZARE 08:43 Hamas a anunţat marţi că se apropie de „încheierea unui
   acord de armistiţiu” în Fâşia Gaza, a declarat liderul mişcării islamiste
   palestiniene, Ismail Haniyeh, transmite AFP, preluată de Agerpres.

   „Mişcarea (Hamas) le-a dat răspunsul său fraţilor din Qatar şi
   mediatorilor. Ne apropiem de încheierea unui acord de armistiţiu”, a spus
   Haniyeh, citat într-un scurt mesaj pe contul Telegram al mişcării
   palestiniene.

Borrell: Un stat palestinian, garanţie pentru securitatea Israelului

   ACTUALIZARE 07:56 Crearea unui stat palestinian este cea mai bună
   modalitate de a asigura securitatea Israelului, a declarat luni şeful
   diplomaţiei europene, Josep Borrell, după o reuniune cu cei 27 de miniştri
   de externe, transmite AFP, potrivit Agerpres.

   „Cea mai bună garanţie pentru securitatea Israelului este crearea unui
   stat palestinian”, a spus Josep Borrell într-un rezumat scris al unei
   videoconferinţe cu cei 27 de miniştri, după un turneu în Orientul
   Mijlociu.

   Este „o concluzie politică fundamentală” a discuţiilor sale din regiune, a
   făcut cunoscut cel mai înalt diplomat al UE.

   Preşedintele american, Joe Biden, a declarat şi el pe 18 octombrie că
   războiul dintre Israel şi Hamas i-a întărit „determinarea” pentru o
   soluţie cu două state.

   Josep Borrell a insistat asupra faptului că Israelul nu ar trebui să ocupe
   Gaza după încheierea conflictului, iar controlul teritoriului ar trebui să
   fie transferat către Autoritatea Palestiniană.

   „În pofida provocărilor enorme, trebuie să facem să avanseze analiza
   noastră cu privire la stabilizarea Fâşiei Gaza şi viitorul stat
   palestinian”, a subliniat el.

   Pe termen scurt, există în regiune un "sentiment de urgenţă" din cauza
   situaţiei umanitare disperate din Gaza, a adăugat Josep Borrell după ce a
   vizitat o serie de state arabe.

   „Rezoluţia Consiliului de Securitate al ONU care îndeamnă la pauze
   umanitare imediate este un mare pas înainte, dar trebuie să asigurăm
   implementarea sa rapidă”, a spus diplomatul european.

   O altă teamă majoră este că conflictul va aprinde şi mai mult situaţia
   explozivă din Cisiordania şi va atrage alţi actori din Orientul Mijlociu.

   „Având în vedere creşterea violenţei extremiştilor şi coloniştilor
   împotriva palestinienilor, există un risc real de escaladare a situaţiei”,
   a apreciat Josep Borrell.

   Rapoartele despre o navă deturnată de rebelii houthi sunt un alt semn
   îngrijorător al unui risc de răspândire regională.

   Japonia a anunţat luni că va discuta cu rebelii houthi din Yemen la o zi
   după ce aceşti rebeli susţinuţi de Iran au capturat un cargou în Marea
   Roşie cu 25 de membri ai echipajului, închiriat de un grup nipon şi al
   cărui proprietar este israelian.

Șefa Crucii Roşii s-a întâlnit cu liderul Hamas în Qatar

   ACTUALIZARE 07:32 Crucea Roşie a anunţat luni seară că preşedinta a mers
   în Qatar pentru a se întâlni cu liderul Hamasului palestinian, Ismail
   Haniyeh, cu scopul „a avansa în problemele umanitare legate de conflictul
   armat din Israel şi Fâşia Gaza”, un teritoriu palestinian guvernat de
   această mişcare, notează AFP.

   „Preşedinta Mirjana Spoljaric s-a întâlnit cu Ismail Haniyeh, şeful
   biroului politic al Hamas, şi separat cu autorităţile din Qatar”, a făcut
   cunoscut Comitetul Internaţional al Crucii Roşii (CICR) într-un comunicat.

   Această vizită a avut loc în timp ce Qatarul, care mediază pentru a
   încerca să obţină eliberarea ostaticilor israelieni ţinuţi în Fâşia Gaza,
   a afirmat duminică că au rămas doar obstacole „foarte minore” înaintea
   încheierii unui acord.

   Potrivit CICR, vizita preşedintei organizaţiei se înscrie în cadrul
   eforturilor de a purta „discuţii directe cu toate părţile pentru a
   îmbunătăţi respectarea dreptului internaţional umanitar”.

   Organizaţia a subliniat că Mirjana Spoljaric s-a întâlnit, de asemenea, de
   mai multe ori în ultimele săptămâni, cu familii ale ostaticilor deţinuţi
   în Gaza, precum şi cu înalţi responsabili israelieni şi palestinieni.

   În acest sens, CICR „insistă ca echipele (ei) să fie autorizate să
   viziteze ostaticii pentru a se asigura de bunăstarea lor şi pentru a le
   administra medicamente şi pentru ca ostaticii să poată comunica cu
   familiile lor”.

   „Trebuie să se ajungă la acorduri care să permită CICR să-şi desfăşoare
   activitatea în deplină siguranţă. CICR nu poate intra cu forţa în locurile
   în care sunt ţinuţi ostaticii şi nici nu ştim unde se află”, a continuat
   textul.

   Armata israeliană estimează că aproximativ 240 de persoane au fost luate
   ostatici în Fâşia Gaza în cursul atacului fără precedent al Hamas din 7
   octombrie asupra teritoriului israelian. Acest lucru a făcut aproximativ
   1.200 de morţi în Israel, în principal civili, potrivit unui raport al
   autorităţilor israeliene.

   Ca represalii, Israelul bombardează fără încetare Fâşia Gaza şi desfăşoară
   de la 27 octombrie o operaţiune terestră cu scopul de a „anihila” mişcarea
   islamistă, aflată la putere în teritoriul palestinian asediat. Aceste
   lovituri israeliene asupra Gaza au provocat peste 13.300 de morţi, dintre
   care peste 5.600 de copii, potrivit guvernului Hamas.

Cronologia evenimentelor de luni, 20 noiembrie 2023

Biden crede că un acord pentru eliberarea ostaticilor este „aproape”

   ACTUALIZARE 20:32 Preşedintele SUA, Joe Biden, a declarat, luni, că este
   de părere că un acord pentru eliberarea ostaticilor ținuți de Hamas în
   Gaza „este aproape”.

   „Cred că da”, i-a răspuns Biden unui jurnalist care l-a întrebat dacă
   „este aproape un acord de eliberare a ostaticilor”.

   Citând un oficial informat cu privire la discuţii, Reuters a relatat,
   săptămâna trecută, că mediatori din Qatar încearcă să ajungă la un acord
   între Israel şi Hamas pentru eliberarea a 50 de ostatici în schimbul unei
   încetări a focului pe o perioadă de trei zile, ceea ce ar contribui la
   intensificarea livrărilor de ajutoare de urgenţă către civilii din Fâşia
   Gaza.

   În ciuda confruntărilor care continuă, ambasadorul Israelului în SUA,
   Michael Herzog, a declarat, duminică, pentru ABC News, că Israelul speră
   că un număr semnificativ de ostatici ar putea fi eliberat de Hamas „în
   zilele următoare”.

Bilanțul victimelor în Gaza a depășit 13.000 de morți, conform Hamas

   ACTUALIZARE 20:05 Autoritățile din Fâșia Gaza au anunţat, luni, că 13.300
   de persoane au fost ucise în bombardamentele israeliene împotriva acestui
   teritoriu palestinian de la începutul războiului, pe 7 octombrie.

   În numărul total de victime figurează peste 5.600 de copii şi 3.550 de
   femei, au precizat autoritățile palestiniene Hamas într-un comunicat. De
   asemenea, numărul răniţilor a ajuns la 31.000.

   Potrivit comunicatului, cel puţin 6.500 de persoane sunt date dispărute,
   printre ele aflându-se 4.400 de femei şi copii.

Hezbollah a lansat drone, obuze şi rachete împotriva armatei israeliene 

   ACTUALIZARE 19:16 Hezbollah a anunţat, luni, că a făcut o serie de atacuri
   cu drone, rachete şi obuze de artilerie asupra armatei israeliene în
   nordul Israelului, la granița libaneză, pe fondul războiului între Israel
   şi Hamas în Fâşia Gaza.

   Hezbollah a susținut, într-un comunicat, că luptătorii săi au atacat,
   luni, la ora locală 13:10, „cu ajutorul a trei drone de atac, centre de
   reunire a soldaţilor ocupaţiei israeliene la vest de Kiryat Shmona”.

   Ulterior, Hezbollah a adăugat că a lansat obuze de artilerie asupra unor
   locuri unde sunt desfăşuraţi soldaţi israelieni în aceeaşi zonă şi a mai
   anunţat că a vizat cu rachete Burkan (Vulcan) mai multe poziţii militare
   israeliene în zonele apropiate de frontieră. Atacurile au făcut victime
   printre forţele israeliene, a afirmat Hezbollah.

   De partea cealaltă, armata israeliană a transmis că 25 de rachete au fost
   trase, luni, dinspre Liban asupra unor poziţii de graniță şi a confirmat,
   de asemenea, că trei drone au vizat un sector „adiacent unui post”
   militar, dar nu a anunţat victime.

   În replică la atacurile venite dinspre Liban, armata israeliană a
   bombardat„'infrastructură teroristă a Hezbollah” cu ajutorul artileriei,
   avioanelor de luptă şi elicopterelor şi a vizat „o celulă care încerca să
   lanseze rachete antitanc dinspre regiunea Marwahin”, în apropiere de
   graniță, a transmis aceeaşi sursă.

   Hezbollah dispune de un important arsenal, iar liderul său, Hassan
   Nasrallah, a afirmat pe 11 noiembrie că luptătorii săi au apelat recent la
   noi arme, printre care „rachete Burkan, care pot transporta încărcături
   explozive de 300 până la 500 kg”.

   Schimburile zilnice de focuri la frontieră după 7 octombrie au făcut cel
   puţin 90 de morţi în Liban, în majoritate luptători ai Hezbollah, dar şi
   cel puţin zece civili, potrivit unui bilanţ alcătuit de AFP. Nouă persoane
   au fost ucise de partea israeliană, printre care şase militari, conform
   bilanţului autorităţilor israeliene.

Iordania înfiinţează un spital de campanie la Khan Younis, în sudul Gazei

   ACTUALIZARE 16:43 Iordania trimite echipamente pentru ridicarea unui
   spital de campanie la Khan Younis, în sudul Fâşiei Gaza, cu o capacitate
   de 41 de paturi, a anunţat, luni, curtea regală de la Amman. Prinţul
   moştenitor Al Hussein a sosit pe aeroportul al-Arish din Egipt cu un avion
   militar care a transportat personalul şi echipamentele viitorului spital.

   Potrivit canalului iordanian al-Mamlaka TV, spitalul din Khan Younis va
   include unităţi de urgenţă şi terapie intensivă, incubatoare, o farmacie,
   un serviciu radiologic şi două săli pentru intervenţii chirurgicale de
   urgenţă. Personalul va fi format din 145 de medici şi asistente.

   Iordania mai deţine un spital de campanie în nordul Gazei. Săptămâna
   trecută, Iordania a anunţat că şapte dintre membrii personalului au fost
   răniţi într-un atac israelian în vecinătatea spitalului. Forţele aeriene
   iordaniene au paraşutat anterior provizii medicale de urgenţă pentru
   spital, o acţiune ce a avut loc, potrivit Israelului, după o coordonare
   între cele două state.

   După şase săptămâni de război, spitalele rămase în Gaza colapsează din
   cauza lipsei de provizii, în timp ce sunt copleşite de numărului imens al
   răniţilor.

Bebeluşii prematuri evacuaţi din spitalul Al-Shifa au ajuns la graniţa cu
Egiptul

   ACTUALIZARE 12:15 Cei 31 de bebeluşi prematuri care au fost evacuaţi
   duminică de la spitalul Al-Shifa din Gaza au ajuns la punctul de trecere
   Rafah, iar 28 dintre ei urmează să fie transferaţi în Egipt către diverse
   spitale pentru a primi tratament, relatează BBC, potrivit News.ro.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Dr. Mohamed Salama, care este şeful secţiei de neonatologie din cadrul
   spitalului Al-Ahli Emirates din Rafah - unde au fost evacuaţi bebeluşii -
   a declarat pentru BBC că nu se ştie exact unde vor merge bebeluşii când
   vor ajunge în Egipt.

   „Un comitet din cadrul Ministerului egiptean al Sănătăţii îi va primi şi
   apoi va decide”, a declarat el pentru BBC în limba arabă. Ministrul
   egiptean al sănătăţii urma să vină la aeroportul El Arish, care este
   aproape de graniţa cu Gaza.

   „Unii părinţi au sosit ieri la spitalul Al-Ahli Emirates pentru a-şi
   identifica bebeluşii", spune el. "Le-am cerut să semneze un formular de
   consimţământ pentru ca bebeluşii lor să fie trimişi să primească tratament
   în Egipt. "Avem un bebeluş care nu a fost identificat, iar părinţii lui
   sunt necunoscuţi. El se află încă aici cu noi. Decizia de a-l păstra a
   fost luată de Ministerul Sănătăţii din Gaza, deoarece starea lui este
   stabilă şi nu trebuie mutat pentru tratament. În cazul a doi bebeluşi,
   părinţii lor au refuzat să îi trimită afară din cauza unor circumstanţe
   personale”, a explicat medicul, care a precizat că aceşti trei bebeluşi se
   află într-o stare stabilă.

   Nou-născuţii se aflau la spitalul Al Shifa din Gaza, unde alţi câţiva
   bebeluşi au murit pe fondul prăbuşirii serviciilor medicale, cauzată
   parţial de întreruperile de energie electrică în urma epuizării
   combustibilului. Imagini difuzate în direct de postul de televiziune Al
   Qahera au arătat cum personalul medical lua cu grijă bebeluşii din
   interiorul unei ambulanţe şi îi plasa în incubatoare mobile, care au fost
   apoi transportate pe roţi prin parcare către alte ambulanţe.

Armata israeliană anunță că trei comandanți ai Hamas au fost uciși

   ACTUALIZARE 12:15 Trei comandanți Hamas au fost uciși în timp ce
   operațiunile terestre continuă în Gaza, au susținut forțele de apărare
   israeliene, potrivit Sky News.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Avioane de luptă conduse de IDF și Autoritatea pentru Valori Mobiliare din
   Israel au vizat militanții, precum și „infrastructura teroristă” din
   regiune.

   Trupele au găsit, de asemenea, un „depozit de arme”, care a fost „lovit”
   de o aeronavă IDF.

   „Operațiunile terestre din Fâșia Gaza continuă. IDF și ISA au ucis alți
   trei comandanți de companie ai organizației teroriste Hamas. Trupele IDF
   continuă să opereze în Fâșia Gaza, direcționând avioane pentru a lovi
   teroriști, infrastructura teroristă și localizând arme și echipamente
   militare”, se arată în comunicat.

Peste 100 de persoane evacuate din Gaza vor ajunge în Turcia

   ACTUALIZARE 12:05 Peste 100 de persoane evacuate din Gaza urmează să
   ajungă luni în Turcia, a declarat ministrul Sănătății, potrivit Sky News.

   Un total de 61 de pacienți, însoțiți de 49 de rude, au sosit în Egipt ]n
   noaptea de duminică spre luni și vor zbura la Ankara luni, a declarat
   Fahrettin Koca.

   Separat, un grup de 87 de persoane, format din turci, ciprioți turci și
   rudele lor, urmează să zboare spre Istanbul din Egipt, a declarat o sursă
   din Ministerul de Externe.

   Săptămâna trecută, Koca a declarat că Turcia dorește să aducă în țară cât
   mai mulți dintre cei aproape 1.000 de pacienți cu cancer blocați în
   enclava palestiniană.

12 morţi, după ce armata israeliană ar fi atacat spitalul indonezian din Gaza

   ACTUALIZARE 12:00 Cel puţin doisprezece pacienţi şi rudele lor au fost
   ucişi şi zeci de persoane au fost rănite într-un atac israelian asupra
   spitalului indonezian din nordul Fâşiei Gaza, a anunţat luni Ashraf
   Al-Qudra, purtătorul de cuvânt al Ministerului Sănătăţii din Fâşia Gaza,
   care este administrată de Hamas, relatează AFP şi Reuters, citate de
   News.ro.

   „Armata israeliană asediază spitalul indonezian şi ne temem că acolo se va
   întâmpla acelaşi lucru ca la Al-Shifa. Există aproximativ 700 de pacienţi
   şi îngrijitori în spitalul indonezian, care este situat la marginea
   taberei de refugiaţi din Jabalia. Echipele medicale sunt hotărâte să
   rămână alături de pacienţii lor”, cel mai mare spital din Fâşia Gaza, care
   a fost evacuat recent şi care se află acum în mâinile armatei israeliene,
   a declarat Al-Qudra.

   Guvernul Hamas susţine că zeci de tancuri şi vehicule blindate desfăşurate
   la periferia spitalului trag cu mitraliere şi artilerie grea asupra
   unităţii medicale.

   Nu a existat o confirmare imediată din partea armatei israeliene a
   informaţiilor despre victimele de la spitalul indonezian.

   La fel ca multe alte unităţi sanitare din Fâşia Gaza aflată în conflict,
   spitalul Indonezian, înfiinţat în 2016 cu finanţare din partea unor
   organizaţii indoneziene, şi-a încetat activitatea. Dar purtătorul de
   cuvânt al Ministerului Sănătăţii, Ashraf Al-Qidra, a declarat acum că în
   interiorul unităţii se aflau aproximativ 700 de persoane, inclusiv echipe
   medicale şi răniţi.

Israelul îşi „extinde” operaţiunea din Gaza, potrivit armatei

   ACTUALIZARE 10:00 Armata israeliană a declarat că îşi „extinde”
   operaţiunea în Fâşia Gaza, relatează Agenţia France-Presse, preluată de
   The Guardian.

   Israelul a avertizat locuitorii din cea mai mare tabără de refugiaţi din
   Gaza, Jabalia, şi dintr-o tabără de coastă din apropiere să plece, în timp
   ce armata a declarat duminică că îşi „extinde activităţile operaţionale în
   alte cartiere din Gaza.

   Duminică, după bombardamente intense, un jurnalist AFP aflat pe teren a
   văzut coloane de fum ridicându-se din Jabalia, în nordul Gaza.

   Un oficial sanitar al Hamas a declarat că peste 80 de persoane au fost
   ucise în două lovituri asupra Jabalia, sâmbătă, inclusiv asupra unei şcoli
   ONU care adăpostea persoane strămutate.

Progrese în negocierile pentru eliberarea ostaticilor

   ACTUALIZARE 9:00 Continuă negocierile pentru eliberarea ostaticilor.

   Premierul din Qatar a dezvăluit că un acord a între Israel și Gaza este
   blocat doar de chestiuni minore, care ar putea fi depășite curând.

   Chiar dacă luptele brutale continuă între Israel și Hamas în Gaza, există
   semne că săptămânile de negocieri, implicând SUA și Qatar, fac în sfârșit
   progrese, transmite BBC.

   Ambasadorul Israelului în SUA a declarat că există speranța că un număr
   semnificativ de ostatici ar putea fi eliberați în zilele următoare în
   schimbul unei scurte încetări a focului.

31 de bebeluși născuți prematur au fost evacuați din spitalul Al-Shifa

   ACTUALIZARE 8:50 31 de bebeluși născuți prematur au fost evacuați din
   spitalul Al-Shifa, din Gaza. Sub protecția armatei israeliene, au fost
   duși cu ambulanțele la un spital din Rafah, iar astăzi urmează să ajungă
   la o clinică din Egipt, potrivit Sky News.

   Un total de 31 de copii prematuri au fost mutați în siguranță de la
   principalul spital din Gaza la altul din sud în weekend, iar luni vor fi
   duși în Egipt, au declarat oficialii din domeniul sănătății.

   Anunțul vine în contextul în care zeci de alți pacienți grav răniți rămân
   blocați la spitalul Al-Shifa, la câteva zile după ce forțele israeliene au
   intrat în complex.

   Soarta nou-născuților a captat atenția globală după ce fotografiile au
   arătat medici încercând să le țină de cald și plasându-i pe mai mulți
   dintre ei într-un singur pat.

   O pană de curent a dus la oprirea incubatoarelor și a altor echipamente.

   Șeful Organizației Mondiale a Sănătății, Tedros Adhanom Ghebreyesus, a
   declarat că bebelușii „foarte bolnavi” au fost evacuați, împreună cu șase
   lucrători medicali și 10 membri ai familiei.

   El a spus că au fost duși la un spital din orașul Rafah din sudul Fâșiei
   Gaza, unde primesc îngrijiri urgente.

   Un oficial ONU a declarat că bebelușii sunt amenințați de infecții grave,
   11 fiind în stare critică.

Cronologia evenimentelor de duminică, 19 noiembrie 2023

IDF face publice imagini video care arată ostatici aduși în spitalul Shifa pe 7
octombrie

   ACTUALIZARE 22:02 Armata israeliană a publicat, duminică seara, imagini
   video care se presupune că provin de la camerele de supraveghere de la
   spitalul Al Shifa din Gaza şi care arată ostatici aduşi în interiorul
   spitalului în data de 7 octombrie.

   „Aceste descoperiri dovedesc că organizaţia teroristă Hamas a folosit
   complexul spitalului Al Shifa ca infrastructură teroristă în ziua
   masacrului”, au precizat armata şi serviciile de informaţii israeliene
   într-un comunicat.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Într-una dintre înregistrări, un bărbat este văzut cum este transportat pe
   o targă, înconjurat de mai mulţi bărbaţi, dintre care cel puţin patru sunt
   înarmaţi. În alta, un individ pare să se lupte în timp ce este împins pe
   un coridor.

   „Nu i-am localizat încă pe cei doi ostatici. Nu ştim unde se află”, a
   declarat purtătorul de cuvânt al armatei, Daniel Hagari, în timpul unei
   conferințe de presă.

   Aceste imagini, a căror autenticitate nu a putut fi verificată, par să
   dateze din 7 octombrie 2023, ziua în care teroriștii Hamas au comis atacul
   împotriva Israelului.

Președintele israelian spune că observă o „creştere terifiantă” a
antisemitismului la nivel mondial

   ACTUALIZARE 22:10 Preşedintele israelian, Isaac Herzog, a remarcat
   „creşterea terifiantă” a antisemitismului la nivel mondial de la atacurile
   Hamas din 7 octombrie, într-un discurs adresat evreilor din lumea
   întreagă.

   „Masacrul comis de Hamas în sudul Israelului ne-a forţat să ne confruntăm
   cu un tip de rău care nu ar fi trebuit să existe în lumea modernă”, a
   declarat Herzog într-un mesaj video postat pe Twitter.

   „Trebuie să fim foarte clari; acesta nu este doar un război între Israel
   şi Hamas. Poate că Israelul se luptă pe teren, dar duce o luptă pentru
   întreaga lume civilizată”, a spus el, adăugând că Israelul este „hotărât
   să ţină piept acestui rău”.

   Referindu-se la mesajele de susţinere venite din întreaga lume, precum şi
   la atacurile antisemite din multe ţări, Herzog a declarat că valul de
   antisemitism a „scos la iveală legătura strânsă dintre antisemitism şi
   sentimentul anti-israelian”.

   Acesta a fost un moment în care trebuia să ne apărăm valorile, a spus
   Herzog. „Vom ieşi mai puternici”, a promis el. 

Armata israeliană a descoperit un tunel de 55 de metri lungime sub spitalul Al
Shifa

   ACTUALIZARE 21:20 Israelul a publicat, duminică, o înregistrare video cu
   ceea ce a descris ca fiind un tunel săpat de militanţii palestinieni sub
   cel mai mare spital din Fâşia Gaza, un punct central al misiunilor sale de
   căutare şi distrugere împotriva Hamas într-un război aflat acum în a
   şaptea săptămână, relatează Reuters.

   Într-o actualizare a operaţiunilor desfăşurate în spitalul Al Shifa din
   oraşul Gaza, armata israeliană a declarat că inginerii săi au descoperit
   un tunel adânc de 10 metri şi care se întinde pe o distanţă de 55 de metri
   până la o uşă rezistentă la explozie.

   Citește mai departe AICI

Rebelii Houthi au deturnat o navă cargo în Marea Roșie

   ACTUALIZARE 18:50 Israelul a anunţat că rebeli houthi din Yemen au
   deturnat nava cargo Galaxy Leader în Marea Roşie, dar a negat că vreunul
   dintre cetăţenii săi s-ar afla la bord. Oficialii israelieni au acuzat
   Iranul că s-ar afla în spatele acţiunii.

   Rebelii houthi, care au lansat o serie de rachete şi drone asupra
   Israelului începând cu 7 octombrie, au ameninţat, de asemenea, că vor
   ataca transportul maritim israelian.

   „Condamnăm cu fermitate atacul iranian împotriva unei nave internaţionale.
   Nava, deţinută de o companie britanică şi operată de o companie japoneză,
   a fost deturnată la instrucţiunile iraniene de către miliţia houthi din
   Yemen”, a transmis, duminică, guvernul israelian într-un comunicat.

   „La bordul navei se află 25 de membri ai echipajului de diferite
   naţionalităţi, printre care: ucraineni, bulgari, filipinezi şi mexicani.
   Niciun israelian nu era prezent pe navă. Acesta este un alt act de
   terorism iranian care promovează agresiunea Iranului împotriva cetăţenilor
   lumii libere şi creează implicaţii internaţionale în ceea ce priveşte
   securitatea căilor maritime globale”.

   Forţele de Apărare ale Israelului (IDF) au comunicat pe Twitter că nava a
   plecat din Turcia şi se îndrepta spre India cu un echipaj internaţional.
   „Nu este o navă israeliană”, se arată în tweet.

Qatarul spune că Israelul și Hamas sunt aproape de un acord pentru eliberarea
ostaticilor

   ACTUALIZARE 17:43 Doar dezacorduri „minore” mai sunt între Israel și Hamas
   pentru obținerea unui acord de eliberare a ostaticilor a anunțat
   prim-ministrul din Qatar, duminică.

   Qatarul s-a aflat în centrul eforturilor de mediere în războiul
   Israel-Hamas, încercând să obțină un acord pentru eliberarea unui număr
   mare de ostatici, începând cu copii și femei. O pauză umanitară de cinci
   zile ar urma să fie acceptată pentru a permite transportul ostaticilor.

   Șeicul Mohammed Bin Abdulrahman Al Thani a declarat, în cadrul unei
   conferințe de presă comună cu Josep Borrell, că „provocările care mai stau
   în fața unui acord sunt doar practice și logistice. Am avut progrese
   importante în ultimele zile”.

   Până acum, doar patru ostatici ținuți de Hamas în Gaza au fost eliberați.
   Se crede că în jur de 239 de oameni din 26 de țări diferite sunt în
   captivitatea teroriștilor, inclusiv unii cu cetățenie dublă.

Hamas ar fi „pregătită în principiu” să elibereze 87 de ostatici, susține
televiziunea israeliană

   ACTUALIZARE 11:13 Postul israelian de televiziune N12 a relatat sâmbătă
   noapte despre un posibil acord privind eliberarea de ostatici deţinuţi de
   gruparea islamistă palestiniană Hamas în Fâşia Gaza, transmite dpa.

   Potrivit relatării, Hamas a dat semnale că este pregătit în principiu să
   elibereze 87 de ostatici: 53 de femei, copii şi adolescenţi şi 34 de
   cetăţeni străini.

   În schimb, Israelul ar trebui să fie de acord cu un armistiţiu de cinci
   zile în Fâşia Gaza şi cu eliberarea deţinutelor palestiniene şi a
   minorilor palestinieni din închisorile israeliene. În contrapartidă cu
   eliberarea ostaticilor, Hamas mai care livrarea unei cantităţi mai mari de
   combustibil pentru Gaza.

   Totuşi, postul N12 a transmis că este încă neclar dacă presupusul acord se
   va materializa. O problemă ar fi aceea că a existat un contact limitat cu
   şeful Hamas din Gaza, Yehya al-Sinwar, care nu a dat încă un răspuns clar,
   final, prin intermediul mediatorilor din Qatar.

   Israelul a negat un astfel de armistițiu, pe de altă parte.

Mahmoud Abbas îi cere lui Joe Biden ca Israelul „să pună capăt genocidului” în
Fâşia Gaza

   ACTUALIZARE 09:41 Preşedintele Autorităţii Naţionale Palestiniene (ANP),
   Mahmoud Abbas, i-a cerut sâmbătă preşedintelui SUA, Joe Biden, să
   intervină „imediat” pentru „oprirea actualului genocid israelian asupra
   poporului palestinian”, relatează EFE, citată de Agerpres.

   Într-o alocuţiune televizată, Abbas - citat de agenţia oficială
   palestiniană WAFA - l-a îndemnat pe Biden, având în vedere poziţia sa
   internaţională şi influenţa sa importantă asupra Israelului, să intervină
   imediat pentru a opri „agresiunea israeliană”.

   Abbas, liderul Fatah, partidul de guvernământ din Cisiordania, dar care a
   fost expulzat din Gaza în 2007, l-a îndemnat pe Biden să facă presiuni
   pentru „ca să intre ajutorul umanitar foarte necesar pentru Gaza, să
   oprească atacurile continue ale forţelor de ocupaţie israeliene şi să pună
   capăt terorismului coloniştilor împotriva poporului palestinian din
   Cisiordania şi Ierusalim”.

   Aceste evenimente, a declarat liderul palestinian, „prefigurează o
   explozie iminentă a situaţiei”.

   Abbas a subliniat că poporul palestinian „merită să trăiască în patria sa
   cu libertate şi demnitate” şi a promis că (palestinienii) vor rămâne
   „hotărâţi pe pământul lor până când îşi vor obţine drepturile legitime la
   independenţă şi statalitate, cu Ierusalimul drept capitală”.

   Joi, ministrul securităţii naţionale al Israelului, Itamar Ben Gvir,
   extremist anti-arab, a declarat că ţara sa ar trebui să trateze
   Autoritatea Palestiniană, care guvernează zone mici din Cisiordania
   ocupată, în acelaşi mod în care tratează gruparea islamistă Hamas în Fâşia
   Gaza.

OMS a condus o misiune a ONU „foarte riscantă” la spitalul Al-Shifa din Gaza

   ACTUALIZARE 09:35 Un grup de oficiali ONU a vizitat sâmbătă spitalul
   Al-Shifa din nordul Gaza, a declarat Organizația Mondială a Sănătății
   (OMS) într-o postare pe X.
   Grupul a petrecut o oră în spital, timp în care se desfășurau lupte grele
   în imediata apropiere a unității, a spus OMS.

   Personalul ONU a descris spitalul drept „zonă a morții” în care „urmele de
   bombardamente și focuri de armă” sunt evidente.

   „Echipa a văzut o groapă comună la intrarea în spital și i s-a spus că
   peste 80 de persoane au fost îngropate acolo”, se arată într-un comunicat.
   OMS a spus că mai mulți pacienți au murit în ultimele două-trei zile din
   cauza lipsei serviciilor medicale.

   „Există 25 de angajați din domeniul sănătății și 291 de pacienți care au
   rămas în Al-Shifa, mai multe decese de pacienți au avut loc în ultimele
   două sau trei zile din cauza blocării serviciilor medicale”, se arată în
   comunicat.

   „Printre pacienți sunt 32 de bebeluși în stare extrem de critică, două
   persoane la terapie intensivă fără ventilație și 22 de pacienți dializați
   al căror acces la tratamentul salvator a fost grav compromis”, potrivit
   OMS.

   Personalul și pacienții care au vorbit cu angajații ONU erau „îngroziți
   pentru siguranța și sănătatea lor”, a spus OMS, adăugând că „au pledat
   pentru evacuare”.

   OMS spune că „elaborează urgent planuri” de evacuare a personalului și a
   pacienților în două spitale din sudul Gazei.

Cronologia evenimentelor de sâmbătă, 18 noiembrie 2023

Biden spune că Autoritatea Palestiniană ar trebui să guverneze Gaza și
Cisiordania

   ACTUALIZARE 22:16 Preşedintele american, Joe Biden, a declarat, sâmbătă,
   că Autoritatea Palestiniană ar trebui să guverneze Cisordania şi Fâşia
   Gaza după încheierea războiului Israel-Hamas, relatează Reuters.

   „În condițiile în care ne străduim să obținem pacea, Gaza și Cisiordania
   ar trebui să fie reunite sub o singură structură de guvernare, în cadrul
   unei Autorități Palestiniene revitalizate, cu noi toți muncind pentru
   obținerea soluției cu două state”, a declarat Biden într-un articol de
   opinie publicat în The Washington Post.

   „Nu trebuie să mai existe strămutarea forțată a palestinienilor din Gaza,
   nici reocupare, nici asediu sau blocadă și nici o reducere a
   teritoriului”, a continuat președintele american.

Familiile ostaticilor au mers pe jos până la Ierusalim

   ACTUALIZARE 21:30 Familiile ostaticilor israelieni ai Hamas şi mii de
   susţinători au ajuns, sâmbătă, la Ierusalim, la sfârşitul unui marş de
   cinci zile, pentru a cere guvernului să obţină eliberarea lor.

   În jur de 20.000 de persoane, între care şi susţinători care s-au alăturat
   procesiunii de-a lungul principalei autostrăzi Tel Aviv-Ierusalim, vor să
   pună presiune asupra guvernului „să facă tot ce poate pentru a aduce
   ostaticii înapoi”, a declarat Noam Alon, de 25 de ani, arătând o
   fotografie a prietenei sale răpite, Inbar.

   „Ne aşteptăm să se întâlnească cu noi, ne aşteptăm să ne spună cum vor
   face. Nu mai putem aştepta, aşa că le cerem să facă asta acum, să
   plătească orice preţ pentru a-i aduce pe ostatici înapoi”, a adăugat el.

   Multe rude şi prieteni ale celor luaţi ostatici se tem că ei vor avea de
   suferit în urma atacurilor israeliene din Fâşia Gaza, care au drept scop
   declarat distrugerea Hamas. Guvernul israelian susţine, însă, că ofensiva
   ameliorează şansele de a recupera ostaticii, poate printr-un schimb de
   prizonieri intermediat de terţi.

   „Mi se pare că oamenii cred că este timp, dar pentru bebeluşi şi oamenii
   în vârstă cu nevoi dificile, complexe, nu este timp, timpul se scurge
   rapid”, a declarat Sharone Lifschitz, al cărei tată de 83 de ani a fost
   răpit. Printre cei care au mărşăluit la Ierusalim se află liderul
   opoziţiei centriste, Yair Lapid, care şi-a exprimat sprijinul pentru
   război dar a cerut demisia premierului Benjamin Netanyahu.

   Miki Zohar, un membru al cabinetului şi partidului lui Netanyahu, a fost
   respins, vineri, când i-a vizitat pe participanţii la marş în timpul unei
   pauze, potrivit Reuters.

   „Este imposibil să existe 240 de persoane răpite şi guvernul - guvernul
   nostru - să nu vorbească cu rudele, să nu le spună ce se întâmplă, ce se
   negociază, ce se oferă, care sunt raţiunile pro şi contra. Nimic”, a
   declarat Stevie Kerem, unul dintre participanţii la marş.

   Una dintre rudele ostaticilor a dat dovadă, cu toate acestea, de o notă de
   optimism. „Sunt fericită că avem întregul Israel în jurul nostru. Asta va
   conta în cele din urmă”, a spus Meirav Leshem-Gonen, a cărei fiică, Romi,
   de 23 de ani, se află printre ostatici.

   Pe drumul spre biroul premierului Benjamin Netanyahu, manifestanţii au
   lansat spre cer sute de baloane galbene, cerând aducerea acasă a
   ostaticilor. „Aduceţi-i acasă, acum. Pe toţi, Acum”, au scandat
   manifestanţii, reluând un slogan folosit de şase săptămâni. „Vrem
   răspunsuri”, a spus Ari Levi, de 68 de ani, al cărui văr, Ohad Yahalomi,
   de 49 de ani, şi fiul lui, Eitan, de 12 ani, se află printre ostatici.

   „Când Eitan se va întoarce, îi voi cumpăra cea mai bună bicicletă din
   lume”, a spus el izbucnind în lacrimi.

   La începutul serii, forumul familiilor ostaticilor şi dispăruţilor a
   anunţat că „toate familiile” au obţinut o întâlnire, luni seară, cu
   „întregul cabinet de război”, între care Netanyahu şi ministrul apărării,
   Yoav Gallant.

Scholz i-a spus lui Netanyahu că „există o nevoie urgentă de a ameliora situaţia
umanitară” din Fâșia Gaza

   ACTUALIZARE 19:50 „Există o nevoie urgentă de a ameliora situaţia
   umanitară” în Fâşia Gaza, a declarat, sâmbătă, cancelarul german, Olaf
   Scholz, în cadrul unei convorbiri telefonice cu premierul israelian,
   Benjamin Netanyahu, relatează AFP, citat de Agerpres.

   Cancelarul german „a subliniat nevoia urgentă de a ameliora situaţia
   umanitară a locuitorilor din Fâşia Gaza”, a transmis, sâmbătă, cancelaria
   de la Berlin într-un comunicat. „Armistiţii umanitare ar putea contribui
   la o ameliorare substanţială a asistenţei aduse populaţiei”, a adăugat el.

   Benjamin Netanyahu a prezentat, la rândul său, „eforturile Israelului
   pentru a-i proteja pe civilii din Fâşia Gaza”, potrivit comunicatului.
   Cancelarul Olaf Scholz l-a asigurat pe Netanyahu de „deplina solidaritate
   a Germaniei cu israelienii”.

   Scholz și-a luat angajamentul că sprijinul Germaniei pentru Israel este de
   neclintit, potrivit comunicatului. Aceste declaraţii vin a doua zi după o
   vizită a preşedintelui turc la Berlin, ocazie cu care diferenţele de
   opinie între cei doi lideri privind conflictul din Orientul Mijlociu au
   fost evidente.

   În cadrul unei conferinţe de presă comune, Olaf Scholz a cerut, vineri, să
   nu fie pus sub semnul întrebării „dreptului Israelului de a se apăra” şi
   Erdogan a făcut apel la Israel să-şi înceteze imediat” bombardamentele
   împotriva Fâşiei Gaza.

Scholz reiterează susținerea pentru soluția cu două state

   ACTUALIZARE 18:25 Cancelarul german, Olaf Scholz, şi-a reiterat sprijinul
   pentru soluţia cu două state la conflictul Israel-Palestina şi a cerut o
   oprire imediată a colonizării israeliene în Cisiordania, în cadrul unei
   reuniuni cu alegătorii din circumscripţia sa, sâmbătă.

   „Opinia noastră este că trebuie să existe o soluţie cu două state", a spus
   Scholz la Nuthetal, în apropiere de Berlin. „Trebuie să existe perspectiva
   unei coexistenţe paşnice între Israel ca stat şi un stat palestinian.
   Acest lucru este şi în interesul Israelului”, a adăugat el.

   Scholz şi-a exprimat speranţa că înfrângerea Hamas va spori şansele unei
   coexistenţe paşnice în două state, subliniind, în acelaşi timp, că
   Germania a respins construirea de colonii israeliene în Cisiordania. „Nu
   vrem nicio nouă colonie în Cisiordania”, a spus el.

   De asemenea, cancelarul german a condamnat atacurile coloniştilor
   israelieni asupra palestinienilor din regiune, care au crescut substanţial
   ca număr după atacurile Hamas asupra Israelului de pe 7 octombrie. Liderii
   germani descriu securitatea Israelului ca pe o „raţiune de stat” şi Scholz
   a repetat acest lucru în discursul din parlament pe care l-a susţinut joi.

   Israelul şi palestinienii nu au mai derulat negocieri de pace substanţiale
   din 2014, iar procesul de pace în baza Acordurilor de la Oslo din 1993
   este blocat.

   În jur de 600.000 de israelieni trăiesc în peste 200 de colonii în
   Cisiordania, sfidând legea internaţională.Erdogan promite să
   „reconstruiască” Gaza

Erdogan promite să „reconstruiască” Gaza

   ACTUALIZARE 18:00 Turcia va face eforturi de a reconstrui infrastructura
   deteriorată, spitalele şi şcolile din Gaza dacă se ajunge la un
   armistiţiu, a declarat preşedintele turc, Recep Erdogan, relatează
   Reuters.

   „Dacă se ajunge la un armistiţiu, vom face orice este necesar pentru a
   compensa distrugerea provocată de Israel”, le-a spus Erdogan ziariştilor
   în avionul cu care revenea de la Berlin, unde a avut discuții cu liderii
   germani.

   „Vom face eforturi să reconstruim infrastructura deteriorată în Gaza şi să
   reconstruim şcolile, spitalele distruse, facilităţile de furnizare a apei
   şi energiei”, a mai spus el.

   Anterior, în cursul săptămânii, Erdogan i-a cerut premierului israelian,
   Benjamin Netanyahu, să anunţe dacă are arme nucleare şi a reluat din nou
   subiectul, sâmbătă, în discuţia cu jurnaliştii, făcând apel la organizarea
   de inspecţii nucleare.

   „Noi Turcia, facem acest apel. Armele nucleare ale Israelului trebuie
   inspectate fără nicio îndoială înainte de a fi prea târziu. Vom monitoriza
   acest lucru”, a spus el.

   Erdogan a mai spus că familiile israelienilor ţinuţi ostatici de Hamas
   i-au trimis o scrisoare prin care i-au cerut să intervină pentru a asigura
   eliberarea lor şi a spus că serviciile de informaţii turce au fost
   activate pentru a analiza această chestiune.

Schimb de focuri între Hezbollah și IDF la granița Israelului cu Libanul

   ACTUALIZARE 16:19 Hezbollah şi Israelul au făcut sâmbătă schimb de focuri
   cu rachete în zonele din apropierea graniţei israeliene şi libaneze, au
   declarat oficialii de ambele părţi, transmite Reuters, preluată de
   news.ro.

   Hezbollahul susţinut de Iran a declarat că a doborât o dronă israeliană în
   apropierea graniţei, în dimineața zilei de sâmbătă.

   Armata israeliană a declarat că a interceptat o rachetă trasă asupra unei
   drone israeliene.

   Reuters nu a putut verifica niciuna dintre declaraţii.

   Oficialii libanezi au declarat că un atac aerian israelian a lovit o
   clădire dintr-o zonă industrială din apropierea oraşului Nabatieh.

   Armata israeliană nu a comentat imediat incidentul.

   Hezbollah a susținut că a lovit centre militare şi trupe israeliene în
   zonele de-a lungul graniţei şi că a provocat victime în aceste atacuri.

   Hezbollah a atacat trupele israeliene la graniţa cu Libanul de la
   declanșarea conflictului din Gaza, iar Israelul a lansat lovituri aeriene
   şi de artilerie împotriva sudului Libanului.

   Peste 70 de luptători Hezbollah şi 10 civili au fost ucişi şi cel puţin 10
   israelieni, majoritatea soldaţi, au fost ucişi - cel mai sângeros bilanț
   de la ultima confruntare Hezbollah-IDF din 2006.

Ministerul Sănătăţii al Hamas: 50 de morţi în Gaza într-o lovitură israeliană
asupra unei şcoli a ONU

   ACTUALIZARE 16:00 Ministerul Sănătăţii al Hamas a anunţat că cel puţin 50
   de persoane au fost ucise sâmbătă într-o lovitură israeliană asupra unei
   şcoli care adăpostea strămutaţi într-o tabără de refugiaţi gestionată de
   ONU, în nordul Fâşiei Gaza, relatează AFP, preluată de Agerpres.

   Această lovitură s-a produs „în zorii zilei, la şcoala al-Fakhoura”, în
   tabăra de refugiaţi Jabaliya, a declarat pentru AFP un responsabil al
   ministerului.

   În imaginile difuzate pe reţelele de socializare pot fi văzute cadavre,
   unele dintre acoperite de sânge, altele de praf, la etajele unei clădiri,
   unde au fost instalate saltele sub mesele la care învăţau elevii.

   La începutul lui noiembrie, guvernul Hamas a anunţat peste 200 de morţi şi
   sute de răniţi în bombardamente israeliene asupra taberei de refugiaţi
   Jabaliya, în urma mai multor tiruri care s-au produs într-o perioadă de
   trei zile.

   Jabaliya este cea mai mare tabără de refugiaţi din Fâşia Gaza, 80% dintre
   locuitori fiind refugiaţi sau descendenţi ai refugiaţilor care şi-au
   părăsit casele în 1948, la crearea statului Israel.

   De soarta lor se ocupă agenţia ONU pentru refugiaţii palestinieni (UNRWA),
   care gestionează cele opt tabere din Fâşia Gaza. La Jabaliya, UNRWA
   gestionează 26 de şcoli şi două centre sanitare, în timp ce un al treilea
   se află în împrejurimi.

   Potrivit agenţiei ONU, cel puţin 71 de strămutaţi au fost ucişi şi 573
   răniţi în timp ce se adăposteau în cele 154 de structuri deschise de ea în
   Fâşia Gaza

Von der Leyen şi Al Sisi, de acord cu definirea „unui orizont politic bazat pe
soluţia cu două state”

   ACTUALIZARE 15:55 Preşedinta Comisiei Europene, Ursula von der Leyen, şi
   preşedintele egiptean, Abdel Fattah al Sisi, au convenit sâmbătă să
   definească un „orizont politic bazat pe o soluţie cu două state” pentru a
   pune capăt crizei umanitare din Fâşia Gaza, în contextul războiului dintre
   Israel şi gruparea islamistă palestiniană Hamas, transmit EFE şi AFP,
   preluate de Agerpres.

   „Am discutat despre criza umanitară în curs în Gaza cu preşedintele Sissi,
   am mulţumit Egiptului pentru rolul său în furnizarea şi facilitarea
   transportului de ajutor umanitar către palestinienii vulnerabili. Suntem
   de acord asupra principiului de a nu deplasa forţat palestinienii şi
   asupra unui orizont politic bazat pe o soluţie cu două state”, a postat
   şefa executivului european pe contul său X (fostul Twitter) la încheierea
   unei întâlniri cu şeful statului egiptean, sâmbătă. la Cairo.

   Preşedinta Comisiei Europene s-a deplasat apoi în Sinai, a anunţat într-un
   comunicat guvernatorul acestei regiuni frontaliere cu Israel şi Fâşia
   Gaza.

   „Preşedinta Comisiei a ajuns pe aeroportul din Al-Arish, ea se va deplasa
   la punctul de trecere Rafah, va inspecta ajutorul umanitar şi îi va vizita
   pe palestinienii răniţi în spitalele” din această regiune din estul
   Egiptului, potrivit aceleiaşi surse.

   Pe acest aeroport se depozitează de săptămâni ajutorul internaţional,
   înainte de a ajunge la Rafah, postul de frontieră dintre Egipt şi Fâşia
   Gaza, unic loc de intrare pe teritoriul palestinian devastat care nu este
   controlat de Israel şi pe unde ajutorul pătrunde foarte anevoios.

IDF spune că nu a dat ultimatum pentru evacuarea spitalului

   ACTUALIZARE 11:25 Sute de oameni au părăsit pe jos spitalul Al Shifa, după
   ce au primit un ultimatum de o oră să părăsească unitatea medicală.
   Potrivit AFP, în clădire mai sunt 450 de pacienți care nu se pot deplasa.

   De partea cealaltă, armata susține că nu a anunțat niciun ultimatum, dar
   spune că cei care vor să părăsească spitalul o pot face de-a lungul unui
   coridor sigur.

   Între timp, armata se pregătește să-și extindă operațiunile și în sudul
   Fâșiei Gaza, iar asta ar însemna că sute de mii de oameni care au fugit
   din nord vor fi nevoiți să plece din nou, către o zonă mai sigură.

Borrell: Doar Autoritatea Palestiniană poate guverna Gaza după încheierea
războiului

   ACTUALIZARE 11:21 Doar Autoritatea Palestiniană poate guverna Gaza după
   încheierea războiului dintre Israel şi gruparea islamistă palestiniană
   Hamas, a declarat sâmbătă, la Manama, şeful diplomaţiei europene, Josep
   Borrell, citat de Reuters.

   „Hamas nu mai poate controla Gaza”, a insistat Borrell în cadrul
   Dialogului de la Manama, o conferinţă anuală privind politica externă şi
   de securitate care se desfăşoară în Bahrein.

   „Deci cine va controla Gaza? Cred că doar Autoritatea Palestiniană poate
   face acest lucru”, a subliniat Borrell.

   Premierul israelian Benjamin Netanyahu a ridicat noi îndoieli cu privire
   la viitorul Fâşiei Gaza, afirmând la sfârşitul săptămânii trecute că
   Autoritatea Palestiniană, în forma sa actuală, nu ar trebui să preia
   conducerea enclavei.

Ministerul Sănătăţii din Gaza estimează la peste 16.000 numărul persoanelor
ucise în enclava palestiniană

   ACTUALIZARE 11:19 Peste 16.000 de oameni au murit în Fâşia Gaza în cele 43
   de zile de război dintre Israel şi Hamas, potrivit Ministerului Sănătăţii
   din Gaza, controlat de gruparea islamistă palestiniană, transmite sâmbătă
   EFE.

   Ministerul spune că nu a actualizat cifrele de câteva zile din cauza
   atacurilor neîncetate israeliene şi a colapsului principalelor spitale.

   Numărul anterior al victimelor a fost anunţat joia trecută de către
   minister, care a raportat moartea a peste 11.500 de persoane, rănirea a
   peste 29.800 de oameni, dintre care 70% femei, copii şi vârstnici,
   potrivit aceleiaşi surse.

   Un purtător de cuvânt al Ministerului Sănătăţii din Gaza a declarat pentru
   EFE că „numărul real este mult mai mare” şi a subliniat că aceste cifre
   sunt „estimări”.

   În acest sens, el a insistat că cel puţin 3.500 de oameni se află încă sub
   dărâmăturile clădirilor şi că atacurile nu se opresc.

   Din cele 24 de spitale cu capacitate de spitalizare din nordul Fâşiei,
   doar unul, Al Ahli din oraşul Gaza, funcţionează în prezent la capacitate
   minimă şi acceptă pacienţi.

   Restul au intrat în colaps unul câte unul, după ce au rămas fără
   electricitate, combustibil, internet, apă potabilă, alimente şi
   medicamente.

IDF cere ca spitalul Al Shifa să fie evacuat în termen de o oră

   ACTUALIZARE 10:00 SArmata israeliană (IDF) a dat termen de o oră
   medicilor, pacienţilor şi persoanelor strămutate care se află în complexul
   spitalicesc Al-Shifa, situat în nordul Fâşiei Gaza, să evacueze spitalul,
   a anunţat sâmbătă Ministerul Sănătăţii din Gaza, aflat sub controlul
   grupării islamiste palestiniene Hamas, relatează agenţiile internaţionale
   de presă.

   „Armata de ocupaţie dă medicilor, pacienţilor şi strămutaţilor
   posibilitatea de a evacua spitalul Al Shifa din Gaza într-o oră”, a
   transmis ministerul, fără a oferi alte detalii, potrivit Agerpres.

   Şeful Departamentului de Ortopedie, Adnan al Bursh, citat de minister, a
   dat asigurări că ordinul a creat „o stare gravă de panică şi frică” în
   interiorul centrului spitalicesc şi a subliniat că medicii nu vor părăsi
   spitalul fără pacienţii lor.

   Pe de altă parte, directorul general al spitalelor din Gaza, Munir al
   Bursh, a acuzat că trupele israeliene au ridicat cadavre de la morga
   spitalului, precum şi din cimitirul săpat în interiorul perimetrului
   complexului medical.

   Armata israeliană susţine că în incinta Al Shifa se află ascuns un centru
   de comandă al Hamas şi, din această cauză, spitalul este un obiectiv
   militar.

   În ultimele zile, IDF a asediat spitalul şi a realizat mai multe
   incursiuni limitate în perimetrul Al Shifa unde a spus că a găsit arme şi
   un tunel folosit de gruparea islamistă Hamas.

   Potrivit AFP, armata israeliană l-a sunat pe directorul spitalului Al
   Shifa, Mohammed Abou Salmiya, pentru a-i cere „evacuarea pacienţilor, a
   răniţilor şi a strămutaţilor şi ca toată lumea să meargă pe jos spre
   cornişa” care se învecinează cu spitalul, la vest de oraşul Gaza, într-o
   oră.

   În prezent, potrivit ONU, în spital se află circa 2.300 de persoane -
   pacienţi, medici şi persoane strămutate.

Cinci morți într-un atac israelian asupra unei tabere de refugiaţi din
Cisiordania

   ACTUALIZARE 07:29 Semiluna Roşie Palestiniană a anunţat în noaptea de
   vineri spre sâmbătă că cinci persoane au fost ucise şi două au fost rănite
   într-un atac israelian asupra taberei de refugiaţi Balata din Nablus, în
   Cisiordania ocupată.

   Potrivit administraţiei taberei, atacul aerian a lovit o clădire ce
   găzduieşte un sediu al Fatah, principala organizaţie palestiniană.

   Întrebată, armata israeliană nu a confirmat imediat această lovitură.

   Tabăra Balata are 24.000 de locuitori, conform ONU, care o gestionează. Se
   ştie că această tabără găzduieşte tineri luptători care fac parte din
   ramuri armate ale mai multor grupuri palestiniene, potrivit Agerpres.

Cronologia evenimentelor de vineri, 17 noiembrie 2023

Joe Biden a discutat cu emirul Qatarului despre necesitatea urgentă ca Hamas să
elibereze ostaticii

   ACTUALIZARE 23:35 Casa Albă a anunţat că preşedintele Joe Biden şi emirul
   Qatarului, şeicul Tamim bin Hamad Al-Thani, au discutat vineri, la
   telefon, despre necesitatea „urgentă” ca Hamas să elibereze „fără
   întârziere” ostaticii capturaţi în timpul atacului asupra Israelului din 7
   octombrie, transmite AFP, citată de Agerpres.

   Cei doi lideri au discutat, de asemenea, despre „eforturile în desfăşurare
   pentru creşterea fluxului de ajutor umanitar atât de necesar către Gaza”
   şi despre decizia Israelului de a autoriza, în urma unei cereri americane,
   intrarea zilnică a două autocisterne cu carburant în Fâşia Gaza, se mai
   arată în comunicatul de presă.

   Preşedintele american, aflat în prezent la San Francisco pentru forumul de
   Cooperare Economică Asia-Pacific (APEC), a declarat miercuri că este
   "relativ optimist" cu privire la viitoarea eliberare a ostaticilor
   deţinuţi de Hamas în cadrul negocierilor cu Qatarul.

   Statul din Golf s-a angajat într-o diplomaţie intensă pentru a încerca să
   obţină eliberarea ostaticilor.

Papa Francisc se va întâlni cu o delegaţie palestiniană şi cu rudele ostaticilor
din Gaza

   ACTUALIZARE 22:20 Papa Francisc se va întâlni separat, săptămâna viitoare,
   cu rudele ostaticilor deţinuţi de militanţii Hamas şi cu o delegaţie de
   palestinieni care au rude în Gaza, a anunţat vineri Vaticanul, potrivit
   Reuters.

   „Prin aceste întâlniri, care au un caracter exclusiv umanitar, Papa
   Francisc doreşte să îşi arate apropierea spirituală faţă de suferinţele
   ambelor părţi”, a declarat purtătorul de cuvânt al Vaticanului, Matteo
   Bruni, într-un comunicat.

   Întâlnirile vor avea loc miercuri la Vatican.

   „Fiecare om, fie că este creştin, evreu sau musulman, de orice popor sau
   religie, fiecare om este sacru, este preţios în ochii lui Dumnezeu şi are
   dreptul de a trăi în pace”, se arată în comunicat, care citează din
   discursul pe care papa l-a ţinut duminică.

   O sursă a declarat că 12 rude ale ostaticilor israelieni se vor întâlni cu
   papa miercuri dimineaţa devreme, înainte de audienţa generală săptămânală.

   Conform unei surse care a vorbit despre întâlnirea cu palestinienii, Papa
   a spus că a dorit să organizeze aceste întâlniri ca un "gest umanitar
   pentru a asculta doleanţele ambelor părţi".

Trupele israeliene sunt „hotărâte să avanseze” operațiunea lor militară din Gaza

   ACTUALIZARE 22:15 Trupele israeliene sunt „hotărâte să avanseze”
   operațiunea lor militară din Gaza, a declarat un purtător de cuvânt al
   Forțelor de Apărare Israeliene, potrivit Sky News.

   Contraamiralul Daniel Hagari a declarat că soldații vor lovi ținte Hamas
   oriunde le vor găsi.

   „Suntem hotărâți să avansăm operațiunea noastră. Se va întâmpla oriunde
   există Hamas, inclusiv în sudul Fâșiei”, a spus el.

Cinci țări cer o anchetă pentru crime de război

   ACTUALIZARE 22:10 Cinci țări au cerut lansarea unei anchete pentru crime
   de război în legătură cu situația din Gaza și Cisiordania, a declarat
   procurorul Curții Penale Internaționale (CPI), potrivit Sky News.

   Cererea a fost făcută de Africa de Sud, Bangladesh, Bolivia, Comore și
   Djibouti, a declarat procurorul Karim Kahn.

   Africa de Sud a declarat că sesizarea a fost făcută `pentru a se asigura
   că CPI acordă o atenție urgentă situației grave din Palestina~.

   CPI are deja o anchetă în curs de desfășurare privind „situația din statul
   Palestina” pentru presupuse crime de război comise începând cu 13 iunie
   2014.

   Luna trecută, Kahn a declarat că biroul său are jurisdicție atât asupra
   atacului Hamas asupra Israelului, cât și asupra oricăror crime comise ca
   parte a răspunsului Israelului.

   Într-o declarație, procuratura a declarat că până acum „a colectat un
   volum semnificativ de informații și dovezi” privind crimele din
   teritoriile palestiniene și, de asemenea, comise de palestinieni.

   Israelul nu este membru al instanței și nu îi recunoaște jurisdicția.

Cel puțin 12.000 de palestinieni au fost uciși

   ACTUALIZARE 22:00 Cel puțin 12.000 de palestinieni au fost uciși în
   atacurile israeliene asupra Fâșiei Gaza începând cu 7 octombrie, a
   declarat biroul de presă guvernamental condus de Hamas, transmite Sky
   News.

   Printre victime se numără 5.000 de copii, a adăugat acesta.

   Vineri, autoritățile palestiniene din domeniul sănătății au declarat că
   peste 11.470 de persoane au fost ucise.

   Două treimi dintre aceștia erau femei și copii, au adăugat ei.

   Aproximativ 2.700 de persoane au fost, de asemenea, date dispărute.

Cipru şi Israel, pe punctul de a încheia un acord pentru un coridor umanitar
spre Gaza

   ACTUALIZARE 19:30 Cipru şi Israel sunt pe punctul de a încheia un acord
   pentru a deschide un coridor de ajutor umanitar între insula
   mediteraneeană şi Fâşia Gaza sfâşiată de război, a anunţat vineri
   preşedintele cipriot Nikos Christodoulides, informează AFP, citată de
   Agerpres.

   Războiul dintre Israel şi Hamas a fost declanşat de atacul sângeros al
   mişcării islamiste palestiniene pe 7 octombrie pe teritoriul israelian
   dinspre Fâşia Gaza, unde Hamas se află la putere din 2007. Ca ripostă la
   atacul sângeros, armata israeliană bombardează neîncetat teritoriul
   asediat, unde situaţia umanitară se degradează tot mai mult.

   „Suntem în contact cu Israelul pentru a pune în aplicare unele aranjamente
   finale”, a declarat Christodoulides în faţa presei, adăugând că detaliile
   vor face de asemenea obiectul unor discuţii cu Naţiunile Unite.

   Potrivit planului prezentat de Cipru, statul membru al Uniunii Europene
   cel mai apropiat de Orientul Mijlociu, situat la circa 400 de km de Fâşia
   Gaza, ajutorul ar fi colectat, inspectat şi stocat pe insulă, apoi trimis
   în Fâşia Gaza la bordul unor nave controlate zilnic de un comitet mixt ce
   va include şi Israelul.

   Convoiul va fi însoţit de nave de război până la un punct desemnat pe
   coasta Fâşiei Gaza, de unde ajutorul va fi transportat spre o zonă sigură
   şi neutră.

   Propunerea cipriotă vizează să întărească ajutorul umanitar adus Fâşiei
   Gaza pe cale maritimă mai degrabă decât prin livrările pe cale terestră
   care să treacă prin punctul de la Rafah cu Egiptul, livrări care au fost
   întrerupte, potrivit ONU, din cauza lipsei de carburant.

   „Iniţiativa cipriotă trimite un mesaj, conform căruia noi vrem acţiuni, nu
   doar vorbe, pentru a arăta că suntem un pilon de securitate şi de
   stabilitate în regiune”, a adăugat Christodoulides.

   Ministrul afacerilor externe cipriot, Constantinos Kombos, s-a deplasat
   joi la Tel Aviv pentru a discuta despre punerea în funcţiune a acestui
   culoar, însă calendarul nu a fost dezvăluit.

   „Securitatea încărcăturii este legată de securitatea Israelului, fără
   consimţământul căruia nu poate exista un coridor”, a declarat el vineri în
   faţa unor jurnalişti.

Israelul a aprobat trimiterea a două camioane de combustibil pe zi în Gaza

   ACTUALIZARE 18:20 Cabinetul de război al Israelului a aprobat trimiterea a
   două camioane de combustibil pe zi în Gaza, a declarat un oficial
   israelian, potrivit Sky News.

   Oficialul, care a refuzat să fie identificat, a declarat că combustibilul
   va oferi un sprijin „minim” pentru sistemele de apă, canalizare și
   sanitare din Gaza pentru a preveni epidemiile.

   Decizia a venit după o cerere din partea Washingtonului, a spus oficialul.

OMS este „extrem de îngrijorată” de răspândirea bolilor în Gaza

   ACTUALIZARE 18:15 Organizația Mondială a Sănătății a declarat că este
   „extrem de îngrijorată” de răspândirea bolilor în Gaza, sosirea iernii
   urmând să înrăutățească condițiile, transmite Sky News.

   Există deja peste 70.000 de cazuri de infecție respiratorie acută, a
   declarat Richard Peeperkorn, reprezentantul său în teritoriile
   palestiniene ocupate.

   Alte 44.000 de cazuri de diaree au fost înregistrate.

   Săptămânile de bombardamente israeliene din Gaza au făcut ca locuitorii
   din teritoriul dens populat să se înghesuie în adăposturi unde accesul la
   hrană și apă curată este limitat.

   Șeful ONU pentru drepturile omului a avertizat joi că izbucnirea bolilor
   și foametea par „inevitabile”.

73 de răniţi au trecut graniţa din Gaza spre Egipt, unde vor fi trataţi

   ACTUALIZARE 18:10 Un grup de persoane rănite din Fâşia Gaza a sosit vineri
   la punctul de trecere de la Rafah, potrivit Semilunii Roşii egiptene,
   informează dpa, citată de Agerpres.

   Şaptezeci şi trei de palestinieni răniţi au părăsit zona de coastă pe la
   punctul de trecere de la Rafah, a anunţat şeful Semilunii Roşii egiptene
   din Sinaiul de Nord.

   El a adăugat că răniţii sunt însoţiţi de membri de familie şi au fost duşi
   la spitalele din guvernoratul egiptean Sinaiul de Nord.

   Surse din cadrul serviciilor de urgenţă egiptene au spus că ambulanţe sunt
   pregătite în oraşul de frontieră Al-Arish pentru a transporta 35 de
   bebeluşi prematuri din Fâşia Gaza. Şi aceştia vor fi duşi în spitale din
   Sinaiul de Nord.

   Potrivit unei surse din cadrul serviciilor de urgenţă egiptene, în
   contextul în care reţelele de comunicare din Fâşia Gaza nu mai
   funcţionează, plecarea persoanelor rănite, cetăţeni străini şi
   palestinieni cu dublă cetăţenie, fusese iniţial oprită.

Al Shifa a rămas fără apă și oxigen, spune directorul spitalului

   ACTUALIZARE 10:13 Directorul principalului spital din Fâșia Gaza, Muhammad
   Abu Salmiya, a declarat că unitatea a rămas complet fără oxigen și apă și
   că „pacienții țipă de sete”, relatează BBC.

   Directorul spitalului Al Shifa spune că în unitatea sa condițiile sunt
   „tragice” și că acolo sunt, în prezent, 650 de pacienți, 500 de membri ai
   personalului medical și 5.000 de oameni strămutați. Tancurile israeliene
   au înconjurat spitalul din orașul Gaza, iar drone și soldați încă mișună
   în interiorul complexului pentru a doua zi, a declarat oficialul
   palestinian. Abu Salmiya a mai spus că trupele israeliene au detonat
   principala sursă de apă a spitalului.

   „Operațiunile continuă, nimeni nu poate să se mute dintr-o clădire în alta
   și am pierdut comunicarea cu colegii noștri”, a mai spus el.

   Ministerul sănătății din Gaza a susținut, joi, că buldozere ale
   israelienilor au „distrus o parte a intrării sudice în complexul medical”.

Netanyahu spune că încercările IDF de a minimiza numărul de morți civili „nu au
avut succes”

   ACTUALIZARE 09:10 Premierul israelian, Benjamin Netanyahu, a declarat,
   joi, întrebat la televiziunea americană CBS dacă uciderea unui număr mare
   de civili palestinieni va alimenta „ura unei noi generații pentru Israel”,
   că încercările armatei israeliene de a minimiza numărul deceselor
   civililor „nu au avut succes”.

   „Moartea oricărui civil este o tragedie. Nu ar trebui să avem morți de
   civil pentru că facem tot ce putem să-i scoatem din calea pericolului, în
   timp ce Hamas face tot ce poate să-i aducă în  fața pericolului.

   Am aruncat pliante, i-am sunat pe telefoanele mobile și le-am spus să
   plece. Mulți au plecat”, a spus premierul israelian.

ONU cere acces în Gaza pentru a investiga situația de la Al Shifa

   ACTUALIZARE 09:01 Șeful agenției ONU pentru drepturile omului a cerut
   Israelului acces în Gaza pentru a investiga susținerile făcute de Israel
   și Hamas, deopotrivă, cu privire la spitalul Al Shifa.

   „Trebuie să investigăm, iar pentru asta, avem nevoie de acces. Nu putem să
   ne bazăm complet pe una dintre părți când vine vorba de asta”, a declarat
   Volker Turk, Înaltul Comisar al ONU pentru  Drepturile Omului, întrebat cu
   privire la acuzațiile armatei israeliene legate de armele pe care Hamas
   le-ar fi ascuns la spital.

   El a mai spus că situația trebuie cercetată printr-o „investigație
   independentă internațională” pentru că există „narative diferite”.

IDF confirmă moartea unei ostatice

   ACTUALIZARE 08:47 Cadavrul unei femei israeliene de 65 de ani, răpită de
   teroriștii Hamas pe 7 octombrie, a fost găsit în apropiere de spitalul Al
   Shifa din Gaza, a anunțat armata israeliană, joi, citată de CNN.

   Cadavrul lui Yehudit Weiss, locuitoare a kibbutz-ului Be’eri a fost
   descoperit de soldații israelieni în orașul Gaza și adus înapoi în Israel,
   a transmis IDF într-un comunicat.

   În informare nu se precizează cum și când a fost ucisă femei, însă
   personalul medical și militar au identificat cadavrul și au informat
   familia.

   Purtătorul de cuvânt al IDF, Daniel Hagari, a declarat într-o conferință
   de presă televizată că Hamas a ucis-o pe Weiss, dar nu a dat și alte
   detalii legate de moartea acesteia.

   „Din păcate, Yehudit a fost ucisă de teroriști în Fâșia Gaza și nu am
   putut să ajungem la ea la timp”, a spus Hagari.

   IDF a mai precizat că trupul neînsuflețit a fost descoperit lângă o
   „structură” de la spitalul Al Shifa, acolo unde IDF a făcut o operațiune
   amplă pe parcursul ultimelor zile, motivând prin susținerea că Hamas
   folosește spitalul pentru scopuri militare.

   De asemenea, armata israeliană mai precizează că „în structura unde a fost
   localizată Yehudit, se afla echipament militar, puști Kalașnikov și
   lansatoare de rachete”.

Blinken cere Israelului să oprească violențele coloniștilor din Cisiordania

   ACTUALIZARE 08:31 Secretarul de stat al SUA, Antony Blinken, a cerut, joi,
   Israelului să ia măsuri „urgente” pentru a pune capăt violenţelor
   coloniştilor împotriva palestinienilor în Cisiordania.

   Blinken, care se află la San Francisco pentru un summit Asia-Pacific, a
   lansat apelul în cadrul unei convorbiri telefonice cu Benny Gantz, un
   lider al opoziţiei israeliene care s-a alăturat cabinetului de război al
   premierului Benjamin Netanyahu.

   Oficialul american „a subliniat necesitatea urgentă de a lua măsuri
   concrete pentru a dezamorsa tensiunile din Cisiordania, în special prin
   abordarea nivelurilor crescute de violenţă din partea coloniştilor
   extremişti”, a declarat purtătorul de cuvânt al Departamentului de Stat,
   Matthew Miller.

   Cei doi oficiali au discutat, de asemenea, cu privire la eforturile
   diplomatice desfăşurate pentru eliberarea ostaticilor Hamas.

SUA cere oprirea loviturilor aeriene împotriva spitalelor

   ACTUALIZARE 08:00  Statele Unite s-au declarat, joi, „profund îngrijorate”
   de atacul care a lovit spitalul militar iordanian din Gaza, atac soldat cu
   şapte răniţi, precizând că se opun loviturilor aeriene asupra spitalelor.

   Secretarul de stat al SUA, Antony Blinken, a avut o convorbire telefonică
   cu ministrul iordanian de externe „pentru a-şi exprima profunda
   îngrijorare cu privire la personalul medical iordanian rănit în afara
   spitalului de campanie în timp ce acorda îngrijiri medicale esenţiale în
   Gaza”, a transmis Departamentul de Stat.

   Şeful diplomaţiei americane, care a participat la summitul Forumului de
   Cooperare Economică Asia-Pacific (APEC), la San Francisco, „a reiterat
   faptul că civilii şi personalul medical din spitale trebuie protejaţi”,
   potrivit unui comunicat.

   Şapte cadre medicale au fost rănite, miercuri, într-o lovitură aeriană
   lansată în apropierea spitalului iordanian din oraşul Gaza, potrivit
   agenţiei de presă iordaniene Petra, atacul fiind condamnat şi de Liga
   Arabă.

Cronologia evenimentelor de joi, 16 noiembrie 2023

Israelul anunţă o „nouă etapă” a ofensivei terestre

   ACTUALIZARE 22:00 - Armata israeliană controlează partea de vest a
   oraşului Gaza şi se pregăteşte pentru o nouă etapă în ofensiva sa terestră
   contra mişcării islamiste palestiniene Hamas, a declarat joi ministrul
   israelian al apărării, Yoav Gallant, în timp ce agenţia ONU pentru
   refugiaţii palestinieni (UNRWA) a anunţat că din cauza blocadei israeliene
   ce împiedică aprovizionarea cu combustibil au fost din nou sistate
   comunicaţiile în Fâşia Gaza, relatează agenţiile France Presse şi EFE,
   citate de Agerpres.

   „Am obţinut controlul părţii vestice a oraşului Gaza” şi „ne îndreptăm
   către faza următoare” a ofensivei terestre în Fâşia Gaza, a declarat
   ministrul Yoav Gallant. „Cu cât avansăm mai mult în operaţiune, cu atât
   mai mult creştem presiunea asupra Hamas şi vom reuşi să-i distrugem
   infrastructura teroristă, inclusiv cartierele sale generale şi tunelurile,
   şi în acelaşi timp îi vom elimina liderii şi agenţii”, a completat el.

   Armata israeliană anunţase mai devreme că desfăşoară pentru a doua zi la
   rând o operaţiune „precisă şi selectivă” împotriva Hamas în spitalul
   al-Shifa, situat în partea de vest a oraşului Gaza, spital unde atacurile
   israeliene şi oprirea generatoarelor din cauza lipsei combustibilului au
   provocat numeroase victime. Directorul spitalului a declarat marţi că, în
   lipsa altei soluţii, 179 de corpuri au fost îngropate într-o groapă comună
   în interiorul complexului spitalicesc, unde, potrivit Israelului, Hamas
   adăposteşte căi de acces în reţeaua sa de tuneluri subterane.

   În acest timp, directorul Agenţiei ONU pentru refugiaţii palestinieni
   (UNRWA), Philippe Lazzarini, a declarat la Geneva că imposibilitatea
   aprovizionării cu combustibil a condus din nou la sistarea comunicaţiilor
   în enclava palestiniană, informaţie confirmată şi de compania de
   telecomunicaţii din Fâşia Gaza. Oficialul ONU a acuzat Israelul că odată
   cu blocada şi asediul asupra enclavei palestiniene încearcă să
   „stranguleze” activitatea agenţiei ONU.

   Această agenţie a precizat că singura excepţie făcută de Israel a fost să
   permită miercuri intrarea unei singure cisterne cu 23.000 de litri de
   combustibil în Fâşia Gaza, cu condiţia ca acest combustibil să fie folosit
   exclusiv pentru transportul ajutorului umanitar, aprovizionarea cu apă şi
   electricitate a spitalelor, staţiilor de desalinizare a apei marine,
   sistemelor de evacuare a apelor uzate şi brutăriilor.

   „Din cauza asediului, nu mai există alimente, medicamente, nici apă. Este
   sfâşietor să vezi cum oamenii renunţă la orice demnitate şi încep să
   cerşească apă”, a deplâns oficialul ONU, care a avertizat că disperarea
   populaţiei din Fâşia Gaza a ajuns într-un punct în care există riscul ca
   ordinea publică să nu mai poată fi menţinută, fiind jefuite şi depozite cu
   ajutoare umanitare.

   Pe de altă parte, Philippe Lazzarini a declarat că o treime dintre civilii
   ucişi de când au început bombardamentele israeliene sunt în partea de sud
   a Fâşiei Gaza, adică în zona unde armata israeliană a îndrumat populaţia
   din această enclavă să se refugieze pentru a fi la adăpost. „Nu mai există
   niciun loc sigur în Gaza, nici în nord, nici în sud, nici în zona
   centrală, nici măcar localurile ONU nu mai sunt sigure”, a remarcat şeful
   agenţiei ONU pentru refugiaţii palestinieni, care a înregistrat 103 morţi
   în rândul personalului său.

   Potrivit ultimului bilanţ al victimelor comunicat de guvernul condus de
   gruparea Hamas, peste 11.500 de palestinieni, dintre care 4.710 copii, au
   fost ucişi în bombardamentele israeliene care nu contenesc din 7
   octombrie, data când această grupare a atacat comunităţi din sudul
   Israelului şi a ucis acolo peste 1.200 de persoane.

„Atac violent” la spitalul al-Ahli din Gaza, anunță Semiluna Roșie Palestiniană

   ACTUALIZARE 19:27 Spitalul Al-Ahli din Fâșia Gaza se află în prezent sub
   asediul tancurilor israeliene, a declarat Asociația Semilună Roșie
   Palestiniană (PRCS).

   Într-o declarație postată pe rețelele de socializare, PRCS a precizat că
   un "atac violent este în curs de desfășurare" la spitalul din orașul Gaza.
   Organizația a declarat că echipele sale nu au putut să se deplaseze și să
   ajungă la persoanele rănite.

   Potrivit informațiilor, la spitalul al-Shifa din Gaza au fost raportate
   focuri de armă astăzi, în timp ce un oficial militar israelian a confirmat
   că trupele sale de comando au răscolit clădirea.

   Un jurnalist BBC a relatat că una dintre sursele sale din interior i-a
   spus că: "soldații sunt peste tot, trag în toate direcțiile și au luat cu
   asalt toate secțiile" spitalului, distrugând partea de sud din zidul
   clădirii și zeci de mașini.

   El a mai spus că în incinta complexului au fost aduse buldozere blindate.

Principalele companii de telecomunicații din Gaza anunță că toate serviciile de
telecomunicații sunt oprite

   ACTUALIZARE 18:40 Paltel și Jawwal, principalele companii de
   telecomunicații din Gaza, au anunțat că toate serviciile au fost oprite,
   deoarece combustibilul s-a terminat.

   "Ne pare rău să anunțăm că toate serviciile de telecomunicații din Fâșia
   Gaza au fost scoase din funcțiune, deoarece toate sursele de energie care
   alimentează rețeaua au fost epuizate, accesul combustibilului nu a fost
   permis", a postat Paltel pe X în ultimele câteva minute.

   Comunicarea în Fâșia Gaza s-a dovedit extrem de dificilă în ultimele zile,
   întrucât rețelele de telecomunicații s-au prăbușit în mare parte, în
   special în nordul teritoriului, combustibilul fiind utilizat ca armă de
   război.

   Agenția ONU pentru refugiații palestinieni (UNRWA) a confirmat ieri că au
   ajuns 23.000 de litri de combustibil în Gaza, după ce Israelul a declarat
   că va permite aprovizionarea în teritoriu.

   Dar comisarul general al agenției, Philippe Lazzarini, a declarat că
   acesta nu poate fi folosit pentru " intervenția umanitară generală,
   inclusiv pentru instalațiile medicale și de apă".

   El a precizat că în regiune este nevoie de 160.000 de litri de combustibil
   în fiecare zi pentru a putea desfășura operațiuni umanitare.

   "Este îngrozitor că combustibilul continuă să fie folosit ca armă de
   război", a spus el.

IDF a preluat controlul asupra docurilor controlate de Hamas

   ACTUALIZARE 13:19 Forțele de apărare israeliene anunță că au preluat
   controlul asupra zonei principale a docurilor din Gaza, controlate de
   Hamas.

   Armata Israelului spune că forțele a descoperit aproximativ 10 puțuri de
   tunel, pe care le-a distrus și a preluat controlul asupra a patru clădiri
   folosite de Hamas pentru a-și adăposti infrastructura.

   „Forțele au eliminat 10 teroriști și au curățat toate clădirile din zona
   docurilor”, precizează IDF.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Casa liderului Hamas, distrusă

   ACTUALIZARE 11:16 Armata israeliană a anunțat joi dimineață că a distrs
   casa liderului politic al grupării Hamas, Ismail Haniyeh, în urma unui
   bombardament aerian.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   „Reședința a fost folosită ca infrastructură teroristă și ca punct de
   întâlnire pentru liderii de rang înalt ai Hamas pentru a conduce atacuri
   teroriste împotriva Israelului”, potrivit IDF.

Biden i-a spus lui Netanyahu că ocuparea Fâșiei Gazei ar fi o „mare greşeală”

   ACTUALIZARE 10:16 Preşedintele american Joe Biden a declarat, miercuri, că
   i-a spus clar premierului israelian Benjamin Netanyahu că soluţia cu două
   state este singurul răspuns pentru rezolvarea conflictului
   israeliano-palestinian şi că ocuparea Fâşiei Gaza ar fi „o mare greşeală”.

   Biden a afirmat că i-a spus lui Netanyahu că nu crede că războiul se va
   încheia până când nu se va ajunge la o soluţie cu două state.

   „Am spus clar Israelului că cred că este o mare greşeală ca ei să ocupe
   Gaza”, a declarat Biden.

Consiliul de Securitate ONU cere „pauze umanitare” în Gaza

   ACTUALIZARE 09:42 Consiliul de Securitate al ONU, până acum divizat, a
   adoptat miercuri o rezoluţie care cheamă la „pauze umanitare” de câteva
   zile în Fâşia Gaza, ieşind din tăcere pentru prima dată după mai mult de o
   lună de război între Israel şi Hamas, transmite AFP, potrivit Agerpres.

   Rezoluţia redactată de Malta, adoptată cu 12 voturi pentru şi 3 abţineri
   (Statele Unite, Marea Britanie, Rusia), 'cheamă la pauze şi culoare
   umanitare extinse şi urgente timp de un număr de zile suficient' pentru a
   permite aducerea unui ajutor umanitar civililor din Gaza.

   Această formulă ridică întrebarea numărului de zile ce ar fi considerat
   'suficient'. O versiune precedentă a textului, consultată de AFP, cerea o
   pauză iniţială de cinci zile consecutive în termen de 24 de ore de la
   adoptarea rezoluţiei.

   „Trebuie să fie suficient de lung pentru a ne permite să mobilizăm
   resursele, odată ce vom avea suficient carburant, pentru a aduce
   populaţiei ceea ce îi este necesar”, a comentat miercuri Stéphane
   Dujarric, purtător de cuvântul al secretarului general al ONU, refuzând să
   intre în alte detalii.

Hamas susține că IDF a adus buldozere la spitalul Al Shifa

   ACTUALIZARE 08:30 Ministerul sănătăţii din Fâşia Gaza a transmis, joi, că
   armata israeliană a desfăşurat buldozere la spitalul Al Shifa, unde s-ar
   afla un obiectiv militar al organizației teroriste.

   „Buldozere israeliene au distrus anumite părţi ale intrării de sud a
   spitalului”, a anunţat ministerul într-un comunicat. Armata israeliană a
   transmis că are loc o operaţiune la acest spital.

   „În seara aceasta, efectuăm o operaţiune ţintită în spitalul Al-Shifa.
   Continuăm să mergem înainte”, a declarat general maior Yaron Finkelman,
   responsabil cu operaţiunile israeliene în Fâşia Gaza, pe canalul Telegram
   al armatei israeliene.

O mașină a intrat într-o baricadă a ambasadei israeliene la Tokyo

   ACTUALIZARE 08:00 Un bărbat de peste 50 de ani din Japonia a intrat cu
   mașina într-o baricadă din față ambasadei israeliene la Tokyo, joi,
   relatează televiziunea publică niponă, NHK.

   Incidentul a avut loc puțin după ora locală 11:00, iar un polițist a fost
   rănit.

   Ulterior, poliția l-a arestat pe șofer, un bărbat de peste 50 de ani,
   pentru obstrucționarea ordinii publice. Suspectul ar fi membru al unei
   grupări de dreapta extremă.

Cronologia evenimentelor de miercuri, 15 noiembrie 2023

IDF a aruncat în aer parlamentul Hamas din Gaza

   ACTUALIZARE 21.30 După ce, în urmă cu câteva zile, trupele israeliene s-au
   fotografiat în interiorul clădirii în care funcţiona parlamentul Hamas din
   oraşul Gaza, armata a demolat cu totul locul respectiv, transmite The
   Times of Israel, preluat de News.ro.

   Clădirea a fost capturată de Brigada a 7-a blindată şi de Brigada de
   infanterie Golani.

   Un videoclip care circulă pe reţelele sociale pare să arate momentul
   exploziei care a pus clădirea la pământ.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Mai mulți soldați din Brigada Golani s-au fotografiat în interiorul
   clădirii parlamentului Hamas din Gaza. În imaginea făcută publică marți,
   soldații pot fi văzuți fluturând steaguri israeliene în clădirea
   consiliului legislativ al organizației teroriste.

O femeie răpită de Hamas a născut în Gaza

   ACTUALIZARE 21.15 O femeie răpită de Hamas în timpul atacului din 7
   octombrie din Israel a născut în Gaza, afirmă soţia premierului israelian
   Benjamin Netanyahu, într-o scrisoare difuzată miercuri de biroul
   premierului, relatează AFP.

   „Una dintre femeile răpite de Hamas era însărcinată. A adus pe lume
   bebeluşul în captivitate”, a scris Sara Netanyahu într-o scrisoare în
   engleză adresată Primei Doamne a SUA, Jill Biden.

   Soţia lui Netanyahu i-a cerut de asemenea acesteia să acţioneze „pentru
   eliberarea ostaticilor israelieni”.

   Israelul estimează că 239 de persoane au fost răpite în atacul din 7
   octombrie al mişcării palestiniene islamiste, soldat cu 1200 de morţi,
   majoritatea civili.

Armata israeliană se retrage din spitalul al-Shifa

   ACTUALIZARE 18:45 - Militarii israelieni s-au retras miercuri seară din
   spitalul al-Shifa din Gaza pentru a se repoziționa în jurul uriașului
   complex unde Israelul acuză Hamas că folosește spitalul ca bază militară,
   a relatat un jurnalist care colaborează cu AFP, relatează AFP.

   Încă de miercuri dimineață, armata israeliană a declarat că desfășoară o
   „operațiune direcționată” în complex unde, conform ONU, erau în jur de
   2.300 de persoane, inclusiv pacienți, medici și persoane strămutate.

   Armata israeliană a interogat zeci de civili, în special bărbați tineri,
   care au fost ulterior eliberați, a adăugat jurnalistul.

   Hamas neagă că este prezent în al-Shifa, în timp ce Israelul susține că
   sub spital e cartierul general al grupării terotiste. Potrivit BBC, în
   spital s-ar mai afla câteva sute de pacienți, angajați umanitari și
   refugiați plus familiile lor.

   Citește și: Reuters: De ce „axa de rezistență” a Iranului împotriva
   Israelului nu intră în luptă cu Hamas după atacul din octombrie

Netanyahu: Nu există loc în Gaza în care Israelul să nu ajungă

   ACTUALIZARE 18.20 Nu există niciun loc, nicio ascunzătoare şi niciun
   refugiu în Gaza în care Israelul să nu ajungă, a avertizat premierul
   israelian Benjamin Netanyahu, în contextul în care armata israeliană
   acţiona miercuri în cel mai mare spital din Fâşia Gaza, transmite AFP,
   potrivit Agerpres.

   ''Vom elimina Hamas şi vom elibera ostaticii'', două ''misiuni sacre'', a
   declarat şeful guvernului israelian în timpul unei vizite la o bază
   militară din Israel.

   ''Nu există adăpost pentru asasinii din Hamas'', a adăugat Netanyahu.

   Armata israeliană a intrat miercuri în spitalul Al-Shifa din Gaza, pe care
   îl consideră o bază strategică a mişcării teroriste palestiniene Hamas.

   Această operaţiune suscită îngrijorare în special pentru miile de civili
   palestinieni strămutaţi care şi-au găsit refugiu în incinta spitalului.

   ''Ni s-a cerut să nu intrăm în Gaza? Ei bine, totuşi am intrat acolo. Ni
   s-a spus că nu vom ajunge la intrarea în oraşul Gaza, am ajuns acolo. Ni
   s-a transmis că nu vom putea intra în spitalul Al-Shifa, suntem deja
   acolo'', a subliniat Benjamin Netanyahu.

   Acest spital reprezintă un obiectiv major pentru Israel, care a promis
   ''că va nimici'' mişcarea islamistă Hamas, după atacul terorist violent
   lansat de aceasta asupra sudului Israelului pe 7 octombrie.

   În acea zi, mişcarea islamistă palestiniană Hamas a efectuat un atac
   terorist de amploare contra sudului Israelului, soldat cu aproximativ
   1.200 de morţi. Militanţii Hamas au luat ostatice aproximativ 240 de
   persoane, pe care le-au dus în Fâşia Gaza.

   Armata israeliană a răspuns cu lovituri aeriene masive contra poziţiilor
   Hamas din Fâşia Gaza şi ulterior a intrat cu trupe şi tancuri în enclava
   palestiniană. Potrivit Ministerului Sănătăţii din Gaza, circa 11.200 de
   persoane au murit până acum în timpul ripostei israeliene începute pe 9
   octombrie.

Armata israeliană anunță că a găsit arme în spitalul Al-Shifa din Gaza

   ACTUALIZARE 16:20 Trupele israeliene au descoperit arme şi „infrastructură
   teroristă” în timpul unei operaţiuni aflate încă în desfăşurare în
   interiorul spitalului Al-Shifa din Fâşia Gaza, a anunţat miercuri o
   oficialitate militară israeliană de rang înalt, potrivit Reuters.

   Reprezentantul armatei israeliene, care a ţinut să rămână anonim, a
   precizat că ulterior vor fi furnizate probe video în această privinţă.

   El a declarat presei că nu au avut loc lupte în interiorul complexului
   medical după sosirea soldaţilor israelieni în cursul nopţii de marţi spre
   miercuri.

   „Soldaţi ai Forţelor de Apărare Israeliene (IDF) au găsit deja arme şi
   altă infrastructură teroristă. În ultima oră, am văzut probe concrete că
   teroriştii Hamas folosesc spitalul Shifa drept centru terorist”, mai spus
   reprezentantul armatei israeliene.

   Hamas a respins însă acuzaţia. „Această afirmaţie nu este altceva decât o
   continuare a minciunilor şi propagandei ieftine prin care (Israelul)
   încearcă să dea o justificare pentru infracţiunea sa menită să distrugă
   sectorul sănătăţii din Gaza”, indică Hamas într-o declaraţie.

   Oficialitatea israeliană a afirmat că soldaţii au început „o operaţiune
   ţintită şi extrem de precisă”, dar nu a menţionat cât va dura ea.

   Israelul susţine de câţiva ani că militanţii Hamas folosesc Al-Shifa, cel
   mai mare spital din Fâşia Gaza, drept acoperire pentru operaţiunile lor.

   Acelaşi reprezentant al armatei israeliene a afirmat că patru militanţi
   Hamas au murit într-un schimb de focuri în exteriorul spitalului Al-Shifa.

Ofensiva militară din Gaza nu se oprește până Hamas nu va fi distrus

   ACTUALIZARE 14:25 Ministrul apărării israelian, Yoav Gallant, a declarat,
   miercuri, că ofensiva militară din Fâşia Gaza nu se va opri până când
   Israelul nu îşi va îndeplini cele două misiuni - „distrugerea Hamas şi
   întoarcerea ostaticilor noştri la familiile lor”.

   Gallant a făcut aceste declaraţii la sediul Ministerului Apărării din Tel
   Aviv, la începutul unei întâlniri cu coordonatorul special al Statelor
   Unite pentru Orientul Mijlociu, Brett McGurk, care vizitează, miercuri,
   Israelul în cadrul unui turneu care îl va purta şi în alte ţări din
   regiune în încercarea de a media o soluţie la războiul din Gaza.

   „Ministrul Gallant l-a informat pe coordonator despre evoluţiile
   operaţionale, pe măsură ce trupele israeliene avansează în Gaza şi atacă
   infrastructura teroristă Hamas.

   „Au discutat despre complexitatea acestor operaţiuni din cauza implantării
   Hamas în mediile urbane şi a utilizării cinice a instituţiilor civile,
   inclusiv a mai multor spitale”, se arată într-un comunicat.

   Gallant şi McGurk au abordat, de asemenea, situaţia ostaticilor „pe larg”,
   împărtăşind „informaţii şi detalii despre statutul captivilor”, care
   includ cetăţeni israelieni şi americani, precum şi eforturile de a-i
   readuce acasă.

   Ministrul israelian a mulţumit administraţiei americane pentru „sprijinul
   continuu şi parteneriatul profund” dintre ambele ţări, a doua zi după ce
   Casa Albă a susţinut versiunea israeliană a presupusei folosiri de către
   miliţiile palestiniene din Gaza a spitalelor ca centre militare.

AFP: Soldații israelieni sunt în interiorul spitalului și cer bărbaților să se
predea

   ACTUALIZARE 12:35 Zeci de soldaţi israelieni, unii cu cagule şi trăgând
   focuri de armă în aer, le ordonă palestinienilor refugiaţi în spitalul
   Al-Shifa din Gaza să se predea. Bătălia din jurul celui mai mare spital
   din Fâşie se poartă de acum în secţiile şi pe etajele sale, relatează,
   miercuri, un jurnalist colaborator al AFP la faţa locului, citat de
   Agerpres.

   Soldaţi israelieni somează prin difuzoare, în limba arabă cu un puternic
   accent: „Toţi bărbaţii de 16 ani şi peste, ridicaţi mâinile în aer şi
   ieşiţi din clădire în curtea interioară ca să vă predaţi!”.

   Imediat, sute de tineri ies din diferite secţii ale imensului complex
   situat în vestul oraşului Gaza, unde concentrează de acum luptele între
   tancurile israeliene şi combatanţii Hamas, sprijiniţi de aliaţii lor din
   Jihadul Islamic. Cele două organizaţii sunt desemnate teroriste de Israel,
   Statele Unite şi Uniunea Europeană.

   Miercuri dimineaţa, coloane de palestinieni, cu mâinile în sus, se
   îndreptau spre curtea spitalului, venind din secţia de mari arşi, din
   maternitate - vizată recent de tiruri de artilerie -, din departamentul de
   chirurgie sau din secţia de dializă, relatează acelaşi jurnalist. O mie de
   persoane, ţinând mâinile în aer, se află acum pe marea esplanadă a
   complexului spitalicesc. Unii dintre ei au fost dezbrăcaţi de soldaţi
   israelieni.

   În interior, pe holurile diferitelor secţii ale Al Shifa, soldaţi trag
   focuri de armă în aer în timp ce trec dintr-o încăpere în alta, în căutare
   de luptători Hamas.

   Femei, copii în lacrimi sunt percheziţionaţi. Alţii trebuie să treacă pe
   sub o bornă echipată cu o cameră de recunoaştere, la fel cu cele care au
   fost instalate de-a lungul culoarelor de evacuare spre sudul Fâşiei Gaza,
   conform jurnalistului menţionat. Tancuri israeliene se află, de acum, în
   interiorul complexului, postate în faţa diferitelor servicii, inclusiv a
   celui de urgenţe.

   Deja, în ultimele zile, generatoarele au încetat să funcţioneze din lipsa
   combustibilului, care nu a mai intrat deloc în Fâşia Gaza de la începutul
   războiului.

Iordania condamnă operațiunea israeliană din spitalul Al Shifa

   ACTUALIZARE 12:24 Ministerul de externe iordanian a condamnat, miercuri,
   raidul israelian de la spitalul Al Shifa din Gaza pe care l-a descris ca
   pe o „luare cu o asalt” și o „încălcare a legislației umanitare
   internaționale”.

   „Ministerul Afacerilor Externe și pentru Problemele Expatriaților a
   condamnat luarea cu asalta a spitalului medical Al Shifa de căte forțele
   de ocupație israeliene în Gaza ocupată ca fiind o încălcare a legislației
   umanitare internaționale, mai ales a Convenției de la Geneva din 1949, în
   relație cu protejarea civililor în vreme de război.

   Considerăm Israelul responsabil de siguranța civililor și a personalului
   medical din spital”, se arată într-un comunicat al diplomației iordaniene,
   citat de CNN.

   Iordania a mai cerut și o încheiere a operațiunii israeliene în Gaza.

   „Continuarea atacurilor fără sens și a războiului copleșitor împotriva
   Gazei și poporul ei, țintirea obiectivelor civile din Fâșie, distrugerea
   sistematică a spațiilor civile care furnizează servicii de bază pentru
   oamenii din Gaza și politica de pedepsire colectivă reprezintă o
   perpetuare condamnată a gravelor încălcări ale legislației umanitare și
   drepturilor omului și constituie crime de război”, a spus purtătorul de
   cuvânt al ministerului iordanian.

OMS a pierdut contactul cu personalul medical de la Al Shifa

   ACTUALIZARE 12:11 Directorul Organizației Mondiale a Sănătății a declarat,
   miercuri, că organizația a pierdut contactul cu personalul sanitar de la
   spitalul Al Shifa, după ce forțele israeliene și-au început operațiunea în
   interiorul unității.

   „Relatările despre incursiunea militară din spitalul Al Shifa sunt profund
   îngrijorătoare”, a declarat Tedros Adhanom Ghebreyesus, miercuri.

   „Am pierdut din nou contactul cu personalul sanitar de la spital. Suntem
   extrem de îngrijorați pentru siguranța lor și a pacienților lor”, a
   adăugat oficialul.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Primul camion cu combustibil intră în Gaza de la începutul războiului

   ACTUALIZARE 11:45 Primul camion care va livra combustibil Fâşiei Gaza de
   la impunerea de către Israel a unui asediu total asupra enclavei, pe
   fondul războiului său cu Hamas, a traversat, miercuri, punctul de trecere
   a frontierei de la Rafah, dintre enclava palestiniană şi Egipt, au
   declarat două surse de securitate egiptene, citate de Reuters.

   Martori au declarat că alte două camioane erau staţionate de partea
   egipteană a punctului de trecere de la Rafah, aşteptând să intre în Gaza.
   Livrări limitate de ajutor umanitar au trecut graniţa dintre Egipt şi Gaza
   începând din 21 octombrie, dar Israelul a refuzat să permită intrarea de
   combustibil.

   În ultimele zile, ONU a avertizat că va fi nevoit să-şi înceteze
   operaţiunile umanitare, inclusiv distribuirea de ajutoare în interiorul
   Gazei, pe măsură ce rezervele lor de combustibil se împuţinau. Marţi, un
   camion cu combustibil a sosit la Rafah, care leagă Gaza de Egipt, pentru a
   încărca camioanele Agenţiei ONU pentru Refugiaţii Palestinieni (UNRWA).

   Pe de altă parte, ONG-ul egiptean Sinai for Human Rights, cu sediul la
   Londra, a transmis - citând o sursă anonimă - că miercuri s-a ajuns la un
   acord între părţi care prevede „intrarea în cantităţi limitate de
   combustibil începând chiar din această miercuri în Fâşia Gaza, având ca
   destinaţie agenţiile ONU” care acționează acolo.

   Comisarul general al UNRWA, Philippe Lazzarini, a reiterat, marţi seară,
   într-un comunicat, că „depozitul de combustibil este gol” şi că, „fără
   combustibil, operaţiunea umanitară din Gaza se apropie de sfârşit”, în
   ciuda faptului că agenţia a raţionalizat rezervele de combustibil în
   ultimele săptămâni şi a accesat rezerve limitate din Fâşie în coordonare
   cu autorităţile israeliene.

Un singur spital din nordul Gazei mai acceptă pacienți

   ACTUALIZARE 11:29 Un singur spital mai acceptă pacienţi în nordul Fâșiei
   Gaza, date fiind luptele dintre armata israeliană şi Hamas, precum şi
   lipsa combustibilului şi a altor utilităţi, a transmis, în cursul nopţii
   de marţi spre miercuri, Agenția ONU de Coordonare a Afacerilor Umanitare
   (OCHA).

   Spitalul Al-Ahli din oraşul Gaza este încă funcţional, dar la capacitate
   minimă, a anunţat agenţia. Potrivit OCHA, toate celelalte spitale şi-au
   încetat funcţionarea din cauza lipsei de electricitate, materiale
   medicale, oxigen, alimente şi apă.

   Situaţia este agravată de bombardamentele şi luptele din imediata
   vecinătate. În prezent, în spitalul Al-Ahli se află în jur de 500 de
   pacienţi. Armata israeliană a anunţat în cursul nopţii că forţele sale au
   intrat într-o parte a spitalului Al-Shifa.

   „Pe baza informaţiilor avute şi a necesităţii operaţionale, forţele IDF
   desfăşoară o operaţiune precisă şi ţintită împotriva Hamas într-o zonă
   specifică a spitalului Al-Shifa”, a anunţat armata pe canalul Telegram în
   primele ore ale dimineţii de miercuri. Israelul spune că activitatea Hamas
   face din spitale ţinte legitime.

   Pe întreg teritoriul Fâşiei, situaţia în spitale, care lucrează deja la
   limită, s-a deteriorat dramatic în ultimele zile. Conform Organizaţiei
   Mondiale a Sănătăţii (OMS), 22 din cele 36 de spitale şi-au încetat
   activitatea.

   Celelalte 14 reuşesc cu greu să asigure îngrijirea pacienţilor, inclusiv a
   celor de la terapie intensivă, mai transmite OMS.

Netanyahu îl critică pe Trudeau

   ACTUALIZARE 10:12 Premierul israelian, Benjamin Netanyahu, l-a criticat,
   miercuri, pe omologul său canadian, Justin Trudeau, pentru apelul său de a
   se opri uciderea femeilor şi copiilor în Fâşia Gaza, şi a cerut din nou
   sprijin pentru lupta ţării sale împotriva Hamas.

   „Nu Israelul vizează în mod deliberat civilii, ci Hamas care a decapitat,
   ars şi masacrat civili în cele mai mari orori comise împotriva evreilor de
   la Holocaust”, i-a scris direct, miercuri dimineaţă, Netanyahu lui Trudeau
   într-o postare pe Twitter. „Forţele civilizaţiei trebuie să sprijine
   Israelul în înfrângerea barbariei Hamas”, a continuat Netanyahu.

   Anterior, Trudeau a îndemnat guvernul israelian „să dea dovadă de maximă
   reţinere” în lupta sa din Fâşia Gaza şi să acorde o pauza umanitară.
   „Preţul dreptăţii nu poate fi suferinţa continuă a tuturor civililor
   palestinieni”, a declarat Trudeau într-o conferinţă de presă în provincia
   canadiană British Columbia.

   „Toate războaiele au reguli. Toate vieţile nevinovate au o valoare egală,
   israeliene şi palestiniene. Lumea priveşte. Auzim mărturii ale medicilor,
   membrilor familiilor, supravieţuitorilor, copiilor care şi-au pierdut
   părinţii”, a continuat Trudeau.

   „Lumea este martoră la asta. Uciderea femeilor, a copiilor, a bebeluşilor.
   Acest lucru trebuie să înceteze”, a adăugat el.

   Liderul canadian a cerut, de asemenea, Hamas să nu mai folosească civilii
   ca scuturi umane şi să elibereze toţi ostaticii „imediat şi
   necondiţionat”.

   „În timp ce Israelul face totul pentru a ţine civilii departe de pericol,
   Hamas face totul pentru a-i ţine în calea pericolului”, a scris Netanyahu
   pe Twitter.

   „Israelul le oferă civililor din Gaza coridoare umanitare şi zone de
   siguranţă, Hamas îi împiedică să plece sub ameninţarea armei”, a afirmat
   şeful guvernului israelian.

   „Hamas, nu Israelul, ar trebui tras la răspundere pentru comiterea unei
   duble crime de război - vizarea civililor în timp ce se ascunde în spatele
   acestora”, a mai spus Netanyahu.

Un reporter palestinian spune că tancuri israeliene au intrat în curtea
spitalului Al Shifa

   ACTUALIZARE 09:52 Tancuri și vehicule militare se află „în curtea
   spitalului Al Shifa” din Gaza, a transmis Khader Al Zaaoun, reporter
   pentru agenția palestiniană de știri, citat de CNN.

   „Armata israeliană le cere de la megafoane tinerile să ridice mâinile, să
   iasă și să se predea”, a declarat jurnalistul.

   Soldații israelieni sunt în clădirile și departamentele spitalului, fac
   percheziții și „operațiuni de interogatoriu” cu bărbații tineri, „în timp
   ce în spital se aud focuri de armă intense și violente”, a adăugat
   reporterul.

Deputații francezi, „îngroziți” după o proiecție cu atrocitățile comise de Hamas
pe 7 octombrie

   ACTUALIZARE 08:30 „Atac asupra umanităţii”, „groază” şi „oroare”:
   parlamentarii francezi şi-au exprimat emoţia, marţi, la Paris, după ce un
   film care arată masacrele comise de comandourile Hamas pe 7 octombrie pe
   teritoriul israelian a fost prezentat în Adunarea Naţională.

   „Cred că cei care au văzut acest video nu vor mai putea dormi liniştiţi
   pentru o lungă perioadă de timp”, a declarat Mathieu Lefevre, membru al
   parlamentului din partea formaţiunii de guvernământ, Renaissance,
   descriind evenimentele relatate în filmul de 40 de minute drept „un atac
   asupra întregii umanităţi”.

   Lefevre a fost iniţiatorul acestei proiecţii, propusă membrilor grupului
   de prietenie Franţa-Israel din Adunarea Naţională pe care îl prezidează,
   în spatele uşilor închise, fără telefoane sau colaboratori.

   Filmul a fost realizat de autorităţile israeliene din imagini de la
   camerele şi telefoanele luptătorilor Hamas ucişi sau luaţi prizonieri,
   precum şi din imagini surprinse de victime şi membri ai echipelor de
   salvare. Acesta prezintă imagini ale crimelor şi cadavrelor torturate ale
   adulţilor şi copiilor.

   După proiecţie, deputaţii emoţionaţi au venit să facă declarații în faţa
   presei.

   În lacrimi la sfârşitul proiecţiei, deputatul Meyer Habib (afiliat Les
   Republicains - LR - opoziţia de dreapta), a cărui circumscripţie a
   francezilor din străinătate acoperă Israelul, se străduia să se adune. La
   rândul său, deputatul Eric Ciotti (LR) a spus că a trebuit să „întoarcă
   privirea” în faţa ororii din anumite fragmente.

   „Imaginile pe care le-am văzut sunt de o violenţă extremă”, a declarat
   David Guiraud, deputat al La France Insoumise (LFI, opoziţie radicală de
   stânga).

   „Nu cred că voi uita vreodată să respect toţi morţii”, a concluzionat el,
   în centrul unei controverse după declaraţii care păreau să relativizeze
   abuzurile Hamas în Israel.

   Intevievat de AFP, senatorul Roger Karoutchi (LR), preşedintele grupului
   de prietenie cu Israelul din camera superioară, a declarat că şi el
   intenţionează să organizeze o proiecţie, fără o dată încă stabilită. Mai
   multe proiecţii au avut deja loc în Israel, la ONU şi în aproximativ 30 de
   ţări, potrivit unui purtător de cuvânt al ambasadei israeliene din Paris.

Armata israeliană desfăşoară o „operaţiune precisă şi ţintită” în spitalul
Al-Shifa

   ACTUALIZARE 07:40 Armata israeliană a transmis că forţele sale desfăşoară
   o operaţiune miercuri împotriva Hamas în cel mai mare spital din Gaza,
   Al-Shifa, informează Reuters.

   Într-o declaraţie, armata israeliană a comunicat următoarele: „Pe baza
   informaţiilor secrete şi a unei necesităţi operaţionale, forţele IDF
   efectuează o operaţiune precisă şi ţintită împotriva Hamas într-o anumită
   zonă a Spitalului Al-Shifa”.

   war mapper Zonele controlate de armata israeliană în Gaza. Foto:
   Twitter/WarMapper

   Armata a transmis: „Forţele IDF includ echipe medicale şi vorbitori de
   limba arabă, care au urmat un antrenament specific pentru a se pregăti
   pentru acest mediu complex şi sensibil, cu intenţia ca civilii să nu fie
   afectaţi”.

   Un martor ocular din interiorul spitalului Al-Shifa a declarat pentru BBC
   că soldaţii israelieni au început să îl ia cu asalt.

   „Soldaţii au tras o bombă fumigenă care a provocat sufocarea oamenilor”,
   spune Khader Al-Zaanoun. „I-am văzut pe soldaţi intrând în departamentul
   de chirurgie specializată”, a mai spus Khader înainte ca legătura cu el să
   se întrerupă.

Cronologia evenimentelor de marți, 14 noiembrie 2023

Familiile ostaticilor din Gaza cer guvernului un acord "în această seară" pentru
eliberarea lor

   ACTUALIZARE 00.00 Rudele ostaticilor reţinuţi în Fâşia Gaza de Hamas, după
   atacul din 7 octombrie, au cerut marţi ca guvernul israelian "să aprobe un
   acord în această seară pentru a aduce acasă toţi ostaticii din Gaza",
   transmite AFP, preluată de Agerpres.

   Cabinetul de război al prim-ministrului Benjamin Netanyahu avea programat
   să se întrunească marţi seară, deoarece rudele ostaticilor au început un
   marş de cinci zile şi 63 de kilometri care îi va duce de la Tel Aviv la
   Ierusalim şi se va încheia în faţa biroului premierului israelian, unde
   vor cere "eliberarea imediată a tuturor ostaticilor".

   "Ştim că o decizie poate fi luată în această seară", a declarat, într-un
   comunicat, Forumul familiilor ostaticilor şi celor dispăruţi, cerând
   guvernului israelian "să nu blocheze un acord".

   "Vreau să le spun liderilor şi factorilor de decizie: ne-am pierdut
   răbdarea. Ne dorim ca familiile şi cei dragi să se întoarcă acum", a
   adăugat Merav Leshem Gonen, mamă de ostatic, citată în acest comunicat de
   presă.

   Acest Forum al familiilor, înfiinţat după 7 octombrie, când 1.200 de
   persoane au fost ucise şi aproximativ 240 de oameni răpiţi pe pământul
   israelian de către mişcarea islamistă palestiniană Hamas, creşte numărul
   de evenimente şi discursuri pentru a menţine presiunea asupra guvernului
   israelian.

   Qatarul, care s-a angajat într-o diplomaţie intensă pentru a încerca să
   obţină eliberarea ostaticilor, a cerut marţi Israelului şi Hamas să
   profite de oportunitatea oferită de medierea sa, subliniind totodată că
   înrăutăţirea situaţiei din Fâşia Gaza i-a împiedicat eforturile.

   Ezzat al-Richq, unul din liderii Hamas, a acuzat Israelul marţi seară că
   "încalcă acordul privind un armistiţiu umanitar prin prezentarea de noi
   cereri care ne duc înapoi la punctul de plecare".

   Premierul Netanyahu a menţionat duminică posibilitatea unui acord pentru
   eliberarea ostaticilor în timpul unui interviu acordat NBC. Dar a precizat
   marţi, într-un comunicat, că "dacă şi când va fi ceva concret de
   împărtăşit, o vom face".

   După atacul din 7 octombrie, Israelul a promis că va "anihila" Hamas, care
   controlează Fâşia Gaza şi de atunci bombardează acest teritoriu
   palestinian. Peste 11.300 de persoane, majoritatea civili, au fost ucise
   în urma bombardamentelor, potrivit Ministerului Sănătăţii al Hamas.

SUA susțin că au propriile dovezi că Hamas folosește spitalul Al-Shifa din Gaza

   ACTUALIZARE 23:10 Statele Unite au declarat că au informații că Hamas
   folosește spitalul Al-Shifa - cel mai mare din Gaza - pentru a desfășura
   acțiuni militare, potrivit Sky News.

   Purtătorul de cuvânt al Consiliului Național de Securitate al Casei Albe,
   John Kirby, a declarat: „Avem informații care confirmă că Hamas folosește
   acel spital pentru acțiuni militare”.

   El a adăugat că instalația este, probabil, folosită și pentru depozitarea
   armelor.

   „Aceasta este o crimă de război”, a spus el.

   Când a fost întrebat despre dovezi care să susțină afirmația, Kirby a spus
   că „provine dintr-o varietate de surse de informații”, dar nu a dat mai
   multe informații.

   Cu toate acestea, el a mai spus că aceste presupuse acțiuni ale Hamas nu
   diminuează responsabilitatea Israelului de a proteja civilii.

   „Nu susținem bombardarea spitalului. Spitalele și pacienții trebuie
   protejați”, a spus el.

   De asemenea, SUA nu doresc să vadă „un schimb de focuri într-un spital”, a
   adăugat el.

Ploile abundente și potențialele inundații „ar putea răspândi boli” în Gaza

   ACTUALIZARE 23:05 Pe măsură ce sezonul ploios începe, cresc temerile că
   inundațiile ar putea copleși sistemul de canalizare din Gaza și ar putea
   răspândi boli, potrivit Sky News.

   Organizația Mondială a Sănătății a declarat săptămâna trecută că Gaza se
   confruntă cu un risc crescut de îmbolnăvire din cauza unui sistem de
   sănătate perturbat, a accesului limitat la apă curată și a aglomerației în
   adăposturi.

   OMS a declarat că inundațiile ar putea copleși un sistem de canalizare
   deja slab și deteriorat.

   Un purtător de cuvânt al Consiliului Norvegian pentru Refugiați a declarat
   că începutul sezonului ploios ar putea declanșa „cea mai dificilă
   săptămână din Gaza de când a început conflictul”.

Mesajul lui Biden către ostatici: „Stați acolo, venim”

   ACTUALIZARE 23:00 Președintele american a declarat că el crede că Hamas va
   elibera mai mulți dintre cei 240 de ostatici pe care i-a luat în Gaza în
   atacul său de luna trecută, transmite Sky News.

   Doar patru au fost eliberați până acum, dar Biden, care este implicat în
   discuții zilnice pentru eliberarea ostaticilor, a declarat că este
   încrezător că aceștia vor fi eliberați.

   „Stați acolo, venim”, a spus el, când a fost întrebat de reporteri care
   este mesajul său pentru familia ostaticilor.

   El nu a vrut să împărtășească alte detalii.

   După declarațiile lui Biden, Casa Albă a declarat că principalul consilier
   al președintelui pentru Orientul Mijlociu, Brett McGurk, se îndreaptă spre
   regiune pentru discuții în Israel, Cisiordania, Arabia Saudită, Qatar și
   alte națiuni.

Secretarul general al ONU cere „în numele umanităţii” încetarea focului în Fâşia
Gaza

   ACTUALIZARE 20:05 Secretarul general al ONU, Antonio Guterres, este
   „foarte îngrijorat de situaţia cumplită şi de marile pierderi de vieţi
   omeneşti în mai multe spitale din Fâşia Gaza”, a declarat marţi purtătorul
   său de cuvânt, potrivit France Presse, citată de Agerpres.

   „În numele umanităţii, secretarul general cere o încetare a focului
   umanitară imediată”, a adăugat purtătorul de cuvânt al lui Guterres.

Numărul morților din Gaza crește, spune Ministerul Sănătății

   ACTUALIZARE 20:00 Ministerul Sănătății din Gaza, condus de Hamas, a
   declarat că cel puțin 11.255 de persoane au fost ucise în enclavă, de pe 7
   octombrie și până în prezent, potrivit Sky News.

   Dintre acestea, 4.630 sunt copii și 3.130 sunt femei, a spus ministerul.

OMS: „Nu există niciun loc sigur în Gaza”

   ACTUALIZARE 19:50 Purtătorul de cuvânt al Organizației Mondiale a
   Sănătății a declarat pentru Sky News că nu există „niciun loc sigur în
   Gaza”.

   Acesta a spus că nici măcar partea de sud a enclavei - unde Israelul le-a
   spus cetățenilor din nord să se evacueze - nu este „deloc sigură”.

   Întrebat despre situația dezastruoasă a spitalelor din Gaza, el a spus că
   nu este posibil să se obțină echipamente specializate acolo unde este
   nevoie.

   „Mai multe spitale din nordul Fâșiei Gaza... se află în circumstanțe
   absolut catastrofale”, a adăugat el.

Mai mult de jumătate din spitalalele din Gaza nu mai funcționează, spune OMS

   ACTUALIZARE 19:45 Mai mult de jumătate din spitalele din Gaza nu mai
   funcționează, a declarat Organizația Mondială a Sănătății, potrivit Sky
   News.

   Din cele 36 de unități medicale ale enclavei, doar 14 sunt încă
   operaționale, în timp ce altele au fost forțate să se închidă din cauza
   „lipsei de combustibil, a daunelor, a atacurilor și a insecurității”, a
   spus acesta.

   Acesta a avertizat că spitalele deschise „nu au suficiente provizii”
   pentru a ține pasul cu intervențiile chirurgicale.

   De asemenea, Hamas spune că doar 10 spitale mai sunt funcționale în Gaza.

   Un oficial Hamas a declarat marți după-amiază că 25 din cele 35 de spitale
   din Gaza nu mai sunt funcționale din cauza bombardamentelor israeliene.

   „De asemenea, au distrus 94 de clădiri guvernamentale și 253 de școli”, a
   adăugat Osama Hamdan, un oficial Hamas din Beirut.

Mişcarea Houthi din Yemen ameninţă că va ataca navele israeliene în Marea Roşie

   ACTUALIZARE 19:15 Mişcarea Houthi din Yemen a ameninţat marţi că va ataca
   în continuare Israelul şi navele israeliene din Marea Roşie şi Strâmtoarea
   Bab el-Mandeb, transmite Reuters.

   Grupul, care controlează nordul Yemenului şi coasta Mării Roşii din
   această ţară, a lansat luna aceasta mai multe rachete şi drone asupra
   Israelului. Houthi, susţinuţi de Iran, luptă din 2015 împotriva unei
   coaliţii internaţionale conduse de Arabia Saudită şi s-au afirmat ca o
   forţă militară importantă în Peninsula Arabică, având mii de luptători şi
   un arsenal uriaş de rachete balistice şi drone înarmate, menţionează
   agenţia citată. Conflictul din Yemen a ajuns într-o fază statică, luptele
   încetând în mare măsură, însă ambele părţi au refuzat să reînnoiască
   armistiţiul mediat de ONU, care a expirat în octombrie.

   „Ţinem ochii deschişi pentru a urmări şi căuta permanent orice navă
   israeliană din Marea Roşie, în special în (strâmtoarea) Bab el-Mandeb şi
   în apropierea apelor teritoriale ale Yemenului”, a afirmat într-un discurs
   radiodifuzat conducătorul mişcării, Abdulmalik al-Houthi.

   Reuters apreciază că anunţul este încă un indiciu privind riscul
   extinderii în Orientul Mijlociu a războiului dintre Israel şi gruparea
   islamistă palestiniană Hamas. Statele Unite sunt alertate de activitatea
   grupurilor controlate de Iran, după ce luptătorii Hamas au invadat în 7
   octombrie teritoriul israelian, unde au ucis circa 1.200 de oameni şi au
   luat peste 200 de ostatici.

   Ulterior, Israelul a lansat o operaţiune militară terestră precedată şi
   însoţită de bombardamente în Fâşia Gaza, controlată de Hamas. Oficialii
   palestinieni din teritoriu au raportat că atacurile israeliene au făcut
   peste 11.000 de victime.

Soldați israelieni publică o fotografie din interiorul parlamentului Hamas din
Gaza

   ACTUALIZARE 17:20 Soldații ai armatei israeliene din Brigada Golani s-au
   fotografiat cu steagul israelian în interiorul clădirii parlamentului
   Hamas din Gaza, relatează Jerusalem Post.

   În imagine, soldații pot fi văzuți fluturând steaguri israeliene în
   clădirea consiliului legislativ al organizației teroriste.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Ministrul israelian al Apărării, Yoav Gallant, a finalizat o evaluare a
   situației în care a subliniat progresul soldaților IDF în luptele din
   Gaza.

   „Forțele IDF lucrează conform unui plan și îndeplinesc misiunile cu
   precizie și în coordonare între forțele aeriene, maritime și terestre,
   folosind informații precise”, a declarat Gallant.

   „Nu există nicio putere pe care Hamas o are care să fie capabilă să
   oprească IDF”, a mai spus el. „IDF avansează în fiecare punct. Hamas a
   pierdut controlul asupra Gaza, teroriștii fug spre sud, civilii jefuiesc
   bazele Hamas și nu au încredere în guvern.”

OMS spune că evacuarea spitalului Al-Shifa din Gaza este o „misiune imposibilă”

   ACTUALIZARE 16:30 Evacuarea pacienţilor din spitalul Al-Shifa din Fâşia
   Gaza este o „misiune imposibilă”, a afirmat marţi Organizaţia Mondială a
   Sănătăţii (OMS), care a subliniat că este vorba despre persoane foarte
   vulnerabile şi care nu au unde să plece, informează AFP, citată de
   Agerpres.

   Mii de persoane se aflau marţi sub asediu în principalul spital din Gaza,
   în plin conflict între Israel şi militanţii palestinieni Hamas.

   La finalul săptămânii trecute, reprezentanţa diplomatică a Israelului la
   Geneva a acuzat OMS, Comitetul Internaţional al Crucii Roşii (CICR) şi
   Biroul ONU pentru afaceri umanitare (OCHA) că au criticat apelurile
   israeliene la evacuarea spitalului.

   „De o lună noi le cerem civililor şi pacienţilor să evacueze spitalul
   Shifa, care găzduieşte cartierul general al Hamas. Obiectivul nostru este
   de a evita ca ei să fie prinşi în capcană într-o zonă de luptă activă”, a
   scris reprezentanţa israeliană pe reţeaua X (fosta Twitter).

   Marţi, o purtătoare de cuvânt a OMS, Margaret Harris, a explicat că
   pacienţii care se află în spital nu pot fi evacuaţi întrucât sunt foarte
   vulnerabili, foarte bolnavi.

   „A-i deplasa ar fi, aşadar, o misiune imposibilă'”, a continuat ea.

IDF a prezentat presei un „arsenal” al Hamas sub spitalul de copii Al Rantisi

   ACTUALIZARE 15:38 Un purtător de cuvânt al IDF a invitat presa, luni, să
   vadă centrul medical pentru copii de la spitalul Al Rantisi, unde armata
   israeliană susține că Hamas a depozitat armament și explozibili și că au
   folosit o cameră de sub spital pentru a-i ține pe ostaticii răpiți din
   Israel pe 7 octombrie, relatează CNN.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Daniel Hagari a spus că această cameră era un adevărat „arsenal”, un
   „centru de comandă și control” al Hamas. El a mai arătat și spre un scaun
   care avea o frânghie lângă și o bucată dintr-un articol vestimentar
   feminin, dar și spre o toaletă improvizată. Despre acestea, soldații
   israelieni spun că sunt dovezi că acolo au fost ținuți ostatici.

   Mohammed Zarqout, responsabilul de toate spitalele din Gaza, spune că
   subsolul spitalului Al-Rantisi a fost folosit ca adăpost pentur femei și
   copii, nu ca spațiu de stocare pentru armament și ostatici și că a mai
   fost și locul unei farmacii și al unora dintre birourile folosite de
   personalul administrativ al spitalului.

   Zarqout a mai susținut că soldații israelieni au luat controlul spitalul
   și că au forțat personalul medical să plece, dar și că aceștia nu au putut
   să ia cu ei toți pacienții când au plecat.

Directorul spitalului Al Shifa spune că 179 de cadavre au fost îngropate într-o
groapă comună la spital

   ACTUALIZARE 15:07 Directorul spitalului Al Shifa a declarat pentru BBC, că
   179 de cadavre, inclusiv ale unor bebeluși, sunt îngropate într-o groapă
   comună la spital, în condițiile în care unitatea nu mai are loc să le
   depoziteze la morgă.

   „Avem cadavre peste tot în complexul spitalicesc, iar morgile deja nu mai
   au electricitate. Suntem obligați să-i îngropăm într-o groapă comună”, a
   declarat Mohammed Abu Salmiya.

   El a adăugat că mulți dintre pacienți au murit după ce echipamentul de la
   spital a rămas fără energie electrică, în condițiile în care penuria de
   combustibil din Gaza este tot mai acută.

Forțele israeliene au capturat mai multe clădiri guvernamentale Hamas în orașul
Gaza

   ACTUALIZARE 14:15 Forțele de Apărare ale Israelului anunță că trupele
   Brigăzii a 7-a blindate și Brigăzii de infanterie au capturat mai multe
   clădiri guvernamentale Hamas în cartierele orașului Gaza, Sheikh Ijlin și
   Rimal.

   Printre clădirile capturate de trupe se numără parlamentul Hamas,
   complexul guvernamental și sediul poliției.

   IDF spune că a capturat, de asemenea, clădirea facultății de inginerie a
   unei universități din Gaza, care „a servit ca institut pentru producția și
   dezvoltarea de arme”, și un alt complex Hamas cu o bază de antrenament,
   centru de comandă, camere de interogatori și celule de detenție.

Un singur spital mai funcționează în nordul Fâșiei Gaza

   ACTUALIZARE 13:45 Un singur spital a mai rămas funcțional în nordul Fâșiei
   Gaza, a transmis, marți, Organizația Națiunilor Unite, în condițiile în
   care bombardamentele israeliene continuă să lovească zone din jurul
   unităților medicale, iar lucrătorii sanitari se străduiesc să-și țină
   pacienții, unii dintre ei bebeluși prematuri, în viață, relatează CNN.

   „Doar unul din 13 spitale din orașul Gaza și din nordul Fâșiei mai
   funcționează pe 13 noiembrie. Asta e din cauza lipsei de energie, de
   consumabile medicale, de oxigen, de hrană și apă sau din cauza
   bombardamentelor și luptelor care se duc în apropiere de ele”, a transmis
   agenția ONU pentru Coordonare și Probleme Umanitare (OCHA), marți.

O ostatică israeliană a murit în captivitate

   ACTUALIZARE 12:45 Israelul a confirmat, marți, moartea uneia dintre
   ostaticele ținute de Hamas în Gaza. IDF spune că Noa Marciano, membră a
   forțelor armate israeliene în vârstă de 19 ani, a murit în captivitatea
   Hamas.

   Anterior, Hamas publicase un clip video în care apăra tânăra citind un
   mesaj în ebraică, în care se identifica și spunea că este ținută în Gaza
   de patru zile. Brigăzile al-Qassam ale Hamas susțin că Marciano a fost
   ucisă într-un bombardament israelian de pe 9 noiembrie.

   IDF a condamnat publicarea acestor imagini video.

   „Organizația teroristă Hamas continuă să exploateze terorismul psihologic
   și să se comporte inuman prin clipuri și fotografii cu ostaticii, așa cum
   a mai făcut-o și în trecut.

   Suntem alături de familia Marciano, a cărei fiică, Noa, a fost răpită cu
   brutalitate de organizația teroristă Hamas. Folosim toate metodele
   posibile, de informații și operaționale, pentru a-i aduce pe ostatici
   înapoi acasă”, a transmis IDF.

   Pe site-ul armatei israeliene, Noa Marciano a pare „căzută la datorie, în
   captivitatea unei grupări teroriste”.

   Haaretz a relatat că mama lui Marciano a vorbit ultima oară cu ea în
   dimineața zilei de 7 octombrie.

   „Mi-a spus că e într-un spațiu protejat și că a existat o infiltrare. Mi-a
   spus că trebuie să închidă. Nu am auzit țipete sau focuri de armă. O
   jumătate de oră mai târziu, i-am trimis un mesaj dar nu mi-a mai răspuns”,
   a spus ea.

Biden cere Israelului să „protejeze” spitalul Al Shifa

   ACTUALIZARE 12:20 Președintele Joe Biden a îndemnat Israelul, luni, să
   „protejeze” spitalul Al Shifa din Gaza, cea mai mare astfel de unitate din
   enclavă.

   Vorbind din Biroul Oval, luni, președintele american a spus că păstrează
   contactul strâns cu israelienii și că „speranța și așteptarea” sa sunt
   pentru o „acțiune mai puțin intruzivă în ce privește spitalul”.

   Luptele se duc, acum, aproape de spitalul din orașul Gaza, în condițiile
   în care Israelul își continua ofensiva terestră în Gaza.

   --

   ACTUALIZARE 12:00 Peste 100 de angajați ai ONU au fost uciși în Gaza de
   când a început războiul

   Cel puțin 102 angajați ai ONU au fost uciși în Gaza de când a început
   războiul, transmite, luni, o agenție de ajutor umanitare a Organizației,
   care acționează în enclava palestiniană.

   „În ultimele 24 de ore, o membră a personalului UNRWA a fost ucisă
   împreună cu familia ei în nordul Fâșiei Gaza, ca urmare a
   bombardamentelor, fapt ce aduce totalul morților le peste 100”, a transmis
   agenția într-un comunicat.

   Cel puțin 27 de alți angajați ai ONU au fost răniți, de asemenea, de când
   a început războiul

   ACTUALIZARE 9:00 Cinci palestinieni au fost ucişi într-o operaţiune a
   armatei israeliene în sectorul Tulkarm din nordul Cisiordaniei ocupate, a
   transmis, marţi, directorul spitalului local. Cei cinci bărbaţi aveau
   vârste între 21 şi 29 de ani, a precizat Amin Khader, directorul
   spitalului Thabet, unde au fost constatate decesele. Martori au relatat
   despre ciocniri violente în tabăra de refugiaţi locală şi despre o
   desfăşurare importantă de forţe pentru arestarea tinerilor.

   Armata israeliană a confirmat pentru AFP o operaţiune în acest sector al
   Cisiordaniei ocupate, fără însă a preciza motivele sau a comenta bilanţul
   palestinian. Potrivit Reuters, cel puţin trei palestinieni au fost ucişi
   de o dronă israeliană marţi dimineaţă în Cisiordania ocupată, a transmis
   agenţia palestiniană WAFA, citând spitalul din Tulkarm.

   Forţele israeliene au împuşcat mortal alţi doi palestinieni în ciocniri
   petrecute mai devreme într-o tabără de refugiaţi din oraş, a relatat WAFA.

   ACTUALIZARE 7.40 Organizaţia Mondială a Sănătăţii (OMS) a descris cel mai
   mare spital din Gaza ca fiind "aproape un cimitir", relatează BBC.

   Spitalul Al-Shifa - care se află în nordul Fâşiei Gaza - a fost în prima
   linie a luptelor intense din ultimele zile, Forţele de Apărare Israeliene
   (FDI) insistând că Hamas operează un centru de comandă şi control în
   tunelurile de sub spital. Hamas şi spitalul neagă acest lucru.

   Purtătorul de cuvânt al OMS, Christian Lindmeier, a declarat că
   aproximativ 600 de persoane au rămas în spital, iar altele s-au adăpostit
   pe holuri. "În jurul spitalului există cadavre care nu pot fi îngrijite
   sau nici măcar îngropate sau duse la vreun fel de morgă", a spus el.

   "Spitalul nu mai funcţionează deloc aşa cum ar trebui. Este aproape un
   cimitir", a adăugat Lindemeier. Medicii au vorbit, de asemenea, despre
   cadavrele care se îngrămădesc şi putrezesc la spital. Dr. Mohamed Abu
   Selmia a mai declarat pentru BBC că, întrucât autorităţile israeliene nu
   au acordat încă permisiunea ca trupurile în descompunere să părăsească
   spitalul pentru a fi îngropate, câinii au intrat acum în incinta
   spitalului şi au început să mănânce cadavrele.

   Există, de asemenea, îngrijorări cu privire la soarta a zeci de copii
   prematuri care nu mai pot sta în incubatoare din cauza întreruperilor de
   curent. Selmia a declarat că şapte dintre aceşti bebeluşi au murit acum
   din cauza lipsei de oxigen.

Cronologia evenimentelor de luni, 13 noiembrie 2023

Peste 11.000 de persoane au fost ucise în Fâșia Gaza

   ACTUALIZARE 23:10 11.240 de persoane, printre care 4.630 de copii, au fost
   ucise în Fâșia Gaza, transmite Sky News.

   Numărul total al palestinienilor uciși în Fâșia Gaza a crescut la 11.240,
   a declarat Ministerul Sănătății din Gaza, condus de Hamas.

   Printre victime se numără 4.630 de copii și 3.130 de femei, potrivit
   purtătorului de cuvânt al autorității.

Biden a transmis Israelului că spitalul din Gaza „trebuie protejat”

   ACTUALIZARE 23:00 Președintele SUA, Joe Biden, a transmis Israelului că
   spitalul Al-Shifa trebuie protejat, potrivit Sky News.

   Al-Shifa a rămas fără electricitate și apă timp de trei zile,
   bombardamentele din afara complexului făcând situația mai dificilă.

   Într-un discurs din Biroul Oval, președintele american a spus că spitalul
   „trebuie protejat”.

   „Sper și mă aștept să existe mai puține acțiuni intruzive”, a spus el.

Hamas spune că va elibera 70 de ostatici în schimbul unui armistițiu de cinci
zile

   ACTUALIZARE 22:40 Aripa armată a Hamas a declarat luni că le-a spus
   mediatorilor din Qatar că este pregătită să elibereze 70 de ostatici,
   printre care femei și copii, pe care îi ține în Gaza în schimbul unui
   armistiţiu de cinci zile, informează Reuters.

   „Armistiţiul ar trebui să includă o încetare completă a focului şi să
   permită acordarea de ajutor şi asistenţă umanitară peste tot în Fâşia
   Gaza”, a declarat Abu Ubaida, purtătorul de cuvânt al aripei armate a
   Hamas, Brigăzile Al-Qassam, într-o înregistrare audio publicată pe canalul
   Telegram al mişcării.

   El a acuzat Israelul că „tergiversează şi se sustrage” de la a ajunge la o
   înţelegere.

Hamas „a pierdut controlul asupra Fâșiei Gaza”, anunță ministrul israelian al
Apărării

   ACTUALIZARE 21:10 Mişcarea Hamas "a pierdut controlul asupra Gaza" şi
   combatanţii săi "fug spre sud", a afirmat luni ministrul israelian al
   apărării Yoav Gallant, după cinci săptămâni de război cu mişcarea
   islamistă palestiniană, informează AFP, preluată de Agerpres.

   Civili "jefuiesc baze ale Hamas. Ei nu mai cred în guvernul Hamas" la
   putere în acest teritoriu palestinian bombardat neîncetat de Israel şi
   cufundat într-o situaţie umanitară catastrofală, a susţinut ministrul
   israelian al apărării într-o înregistrare video difuzată de mai multe
   canale de televiziune.

   Începând cu 7 octombrie, bombardamentele israeliene au ucis în Fâşia Gaza
   11.180 de persoane, majoritatea civili, printre care 4.609 de copii,
   potrivit Ministerului Sănătăţii al Hamas.

   Atacul mişcării islamiste palestiniene Hamas a făcut cel puţin 1.200 de
   morţi de partea israeliană, majoritatea civili ucişi pe 7 octombrie,
   potrivit celor mai recente cifre oficiale israeliene.

Netanyahu vrea ca fostul premier britanic Tony Blair să fie numit „coordonator
umanitar” în Gaza

   ACTUALIZARE 20:30 Premierul israelian, Benjamin Netanyahu, încearcă să îl
   instaleze pe fostul premier britanic Tony Blair în funcţia de „coordonator
   umanitar” în Gaza, potrivit unor informaţii apărute în presa israeliană,
   relatează The Guardian.

   Netanyahu consideră că experienţa diplomatică a lui Tony Blair în regiune
   ar putea fi valorificată pentru a reduce presiunea internaţională cu
   privire la costul civil al acţiunilor Israelului în Gaza, a relatat
   duminică site-ul israelian de ştiri Ynet.

   Blair a fost contactat în legătură cu această chestiune, iar discuţiile au
   continuat în ultimele săptămâni, potrivit Ynet.

   Un purtător de cuvânt al fostului premier britanic a declarat pentru
   publicaţia israeliană că „nu i s-a dat sau oferit o poziţie”, dar nu a
   negat în mod direct existenţa unor contacte.

   Financial Times a scris că Tony Blair este deschis la ideea de a-şi asuma
   acest rol dacă crede că ar putea face o diferenţă reală.

   „După cum ştiţi, domnul Blair are un birou în Israel şi a continuat să
   lucreze la problemele privind Israelul şi palestinienii. În mod evident,
   el discută situaţia cu o serie de persoane din regiune şi din alte părţi
   pentru a vedea ce se poate face”, a declarat un purtător de cuvânt.

   Laburistul Tony Blair a demisionat în iunie 2007 din funcţia de
   prim-ministru după zece ani de mandat şi a fost confirmat oficial ca
   emisar pentru Orientul Mijlociu pentru Organizaţia Naţiunilor Unite,
   Uniunea Europeană, Statele Unite şi Rusia. Preşedintele George W. Bush a
   avut discuţii preliminare cu Blair pentru a-i cere să preia rolul de
   emisar. Surse de la Casa Albă au declarat că „atât Israelul, cât şi
   palestinienii au fost de acord cu propunerea”. În mai 2008, Blair a
   anunţat un nou plan pentru pace şi pentru drepturile palestinienilor.
   Blair a demisionat din funcţia de emisar în mai 2015.

500 de cetățeni străini au plecat din Fâșia Gaza

   ACTUALIZARE 20:25 Autorităţile palestiniene de la punctul de trecere a
   frontierei către Egipt de la Rafah au anunţat luni că au permis plecarea
   din Fâşia Gaza a peste 500 de cetăţeni străini, transmite dpa, citată de
   Agerpres.

   Pe lista cu cei care au trecut în Egipt figurau printre alţii cetăţeni
   spanioli, olandezi, suedezi, americani, marocani, iordanieni, ruşi.

   Din teritoriul controlat de gruparea islamistă Hamas au reuşit să plece pe
   la Rafah şi câţiva palestinieni răniţi, care necesitau tratament medical,
   precum şi însoţitori ai acestora.

   Altor palestinieni din Gaza, care nu aveau paşapoarte străine, nu li s-a
   permis trecerea.

   Israelul şi-a închis în întregime frontiera cu Fâşia Gaza, de unde se mai
   poate ieşi acum doar pe la Rafah.

Ministrul israelian al Afacerilor Externe spune că presiunea internațională
asupra țării sale este în creștere

   ACTUALIZARE 20:20 Şeful diplomaţiei israeliene a estimat luni că presiunea
   internaţională asupra ţării sale este în creştere în ceea ce priveşte
   operaţiunile militare din Fâşia Gaza şi că trebuie depuse eforturi pentru
   a prelungi „legitimitatea” acestor operaţiuni, informează AFP, citată de
   Agerpres.

   „Avem două sau trei săptămâni înainte ca presiunea internaţională să se
   intensifice cu adevărat, însă Ministerul Afacerilor Externe (israelian) se
   străduieşte să extindă fereastra de legitimitate şi luptele vor continua
   cât timp va fi necesar”, a spus ministrul israelian al Afacerilor Externe,
   Eli Cohen, potrivit unor declaraţii transmise AFP de către purtătorul său
   de cuvânt.

   La peste cinci săptămâni de la începutul războiului, declanşat de atacul
   fără precedent al Hamas asupra teritoriului israelian pe 7 octombrie,
   organizaţiile umanitare internaţionale şi-au sporit apelurile în favoarea
   unui armistiţiu în Fâşia Gaza, bombardată de Israel şi unde se
   înregistrează penurii grave de apa potabilă şi medicamente, în condiţiile
   în care ajutorul umanitar ajunge aici în cantităţi foarte limitate.

   Comisarul european pentru ajutor umanitar, Janez Lenarcic, a îndemnat luni
   Israelul să pună în aplicare pauze umanitare „reale” în războiul său
   împotriva Hamas.

   Şeful diplomaţiei europene, Josep Borrell, a insistat la rândul său asupra
   necesităţii ca aceste pauze umanitare să fie „imediate”, pentru a garanta
   livrarea de ajutor indispensabil, în special de carburant pentru spitale.

Preşedintele Braziliei acuză Israelul că ucide civili „fără niciun criteriu” în
Fâşia Gaza

   ACTUALIZARE 20:15 Preşedintele Braziliei, Luiz Inacio Lula da Silva, a
   acuzat luni Israelul că ucide civili nevinovaţi „fără niciun criteriu” în
   Fâşia Gaza şi a condamnat faptul că în urma bombardamentelor israeliene
   copiii au devenit primele victime, relatează agenţia EFE, citată de
   Agerpres.

   Într-un discurs susţinut la un eveniment oficial, liderul brazilian a
   condamnat din nou acţiunile „teroriste” ale grupării islamiste
   palestiniene Hamas care au declanşat pe 7 octombrie un război cu Israelul,
   dar a subliniat că răspunsul militar la care a recurs guvernul condus de
   Benjamin Netanyahu este „la fel de grav”, după ce bombardamentele
   israeliene asupra Fâşiei Gaza au provocat peste 11.000 de morţi, dintre
   care circa 40% sunt copii.

   „Nu am văzut niciodată ştiri cu copii drept victime preferenţiale ale unui
   război; (armata israeliană) lansează bombe acolo unde sunt copii şi
   spitale sub pretextul că se află un terorist acolo”, a remarcat Lula da
   Silva, în timp ce armata israeliană se apropie de unul dintre principalele
   spitale din oraşul Gaza.

   Pe de altă parte, salutând evacuarea unui grup de 32 de cetăţeni
   brazilieni din Fâşia Gaza, preşedintele a spus că această evacuare,
   negociată timp de trei săptămâni, a fost obţinută cu „multe sacrificii”,
   întrucât „a depins de bunăvoinţa Israelului”.

Luptele între armata israeliană și teroriștii Hamas lângă spitalele din Gaza

   ACTUALIZARE 16:40 De când forţele terestre israeliene au intrat în Gaza la
   sfârşitul lunii octombrie şi au înconjurat rapid oraşul Gaza, luptele s-au
   concentrat într-un cerc din ce în ce mai strâns în jurul Al Shifa, cel mai
   mare spital din enclavă.

   Israelul spune că spitalul se află deasupra unor tuneluri care adăpostesc
   un cartier general al luptătorilor Hamas şi ei sunt vinovaţi de situaţia
   dificilă, pentru că se folosesc de pacienţii drept scuturi umane, lucru pe
   care Hamas îl neagă.

   Purtătorul de cuvânt al Ministerului Sănătăţii din Gaza, Ashraf Al-Qidra,
   care se afla în interiorul spitalului Al Shifa, a declarat că 32 de
   pacienţi au murit în ultimele trei zile, inclusiv trei nou-născuţi, ca
   urmare a asediului asupra spitalului şi a întreruperii energiei electrice.
   Cel puţin 650 de pacienţi se aflau încă înăuntru, disperaţi să fie
   evacuaţi către o altă unitate medicală de către Crucea Roşie sau o altă
   agenţie neutră.

   Purtătorul de cuvânt al Ministerului Sănătăţii din Gaza a declarat că un
   tanc israelian staţionează acum la poarta spitalului. Lunetiştii şi
   dronele israeliene trag în spital, făcând imposibilă deplasarea medicilor
   şi a pacienţilor. "Suntem asediaţi şi ne aflăm în interiorul unui cerc al
   morţii", a spus el.

   Israelul le-a spus civililor să plece, iar medicilor să trimită pacienţii
   în altă parte. De asemenea, Israelul susţine că a încercat să evacueze
   bebeluşii din secţia de neonatologie şi a lăsat la intrarea în spital 300
   de litri de combustibil pentru a alimenta generatoarele de urgenţă, dar
   ofertele au fost blocate de Hamas.

   Luni, Forțele de Apărare Israelului au spus că unele dintre trupele sale
   au fost împușcate de la intrarea în spitalul Al Quds, al doilea spital
   important din nordul Fâşiei Gaza, după ce luptătorii Hamas s-au infiltrat
   printre civili.

   Teroriștii au fost „eliminați ulterior”, susține armata israeliană care a
   publicat și imagini.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Armament și explozibil Hamas, descoperite pe fundul mării de IDF

   ACTUALIZARE 13:52 Armata israeliană a descoperit, ascunse pe fundul mării,
   în apropiere de Fâșia Gaza, zeci de dispozitive explozive, inclusiv
   muniție, bărci și alte lucruri folosite de teroriștii Hamas.

   Scafandrii israelieni au găsit mai multe centuri cu explozibili, rachete,
   lansatoare, chiar și bărci gonflabile. Acestea puteau fi folosite de
   trupele navale de comando ale Hamas pentru a ataca Israelul

   Toate armele au fost găsite pe fundul mării, în apropiere de coastele
   Fâșiei Gaza. La câțiva kilometri de coastele enclavei este o zonă de
   excludere, unde locuitorii de acolo nu au acces, iar locul este controlat
   de armata israeliană.

   Aceste muniții au fost descoperite la adâncime foarte mică, foarte aproape
   de coastă.

   În imaginile oferite de IDF pot fi văzute rachete, lansatoare, centuri cu
   explozibil, grenade și alte dispozitive îngropate în nisip, undeva pe
   fundul mării.

   Oficialii israelini au spus că armele găsite în stare activă au fost
   detonate în siguranță

Coridorul de evacuare pentru locuitorii din nordul Gazei s-a redeschis, anunță
IDF

   ACTUALIZARE 13:27 IDF anunță că locuitorii din nordul Gazei pot folosi din
   nou coridorul de evacuare spre sud care s-a deschis din nou, luni,
   relatează CNN.

   Este neclar, însă, cât de informați sunt locuitorii enclavei, în
   condițiile în care capacitatea de conectare la internet este extrem de
   redusă iar semnalul de telefonie mobilă e foarte slab.

   Conform relatărilor din Gaza, mulți dintre civili sunt reticenți să
   părăsească zonele în care s-au adăpostit, spitale de exemplu, iar alții
   sunt reticenți din a-și părăsi locuințele.

   Avichay Adraee, purtătorul de cuvânt arab al ID a spus că „coridorul
   pentru trecere în siguranță rămâne deschis între orele 9:00 și 16:00
   pentru scopuri umanitare prin axa Salah El-Din în direcția sud față de
   Wadi Gaza”.

   Salah El-Din este principala rută nord-sud prin Fâșia Gaza.

IDF dă noi detalii despre operațiunea sa în Gaza

   ACTUALIZARE 13:09 Armata israeliană a făcut public un nou comunicat despre
   operațiunea sa în Fâșia Gaza, conform BBC.

   Conform IDF, au fost făcute 4.300 de lovituri aeriene în încercarea de a
   lovi tunelurile Hamas și centrele de control și comandă ale organizației
   teroriste. IDF mai spune că a lovit „3.000 de situri de infrastructură
   teroristă”, conform comunicatului.

   Lupte dure continuă în jurul spitalelor din Gaza, multe dintre care nu mai
   sunt funcționale din cauza lipsei de combustibil.

„Toate unitățile esențiale sunt în colaps” la Al Shifa

   ACTUALIZARE 12:51 Situația din spitalul Al Shifa, cel mai mare din Gaza
   este „catastrofală”, în condițiile în care toate unitățile esențiale ale
   spitalulu isunt în colaps, a declarat, luni, directorul Mohammad Abu
   Salmiya, pentru CNN.

   În jur de 7.000 de oameni sunt, în prezent, adăpostiți în spital, împreună
   cu 1.500 de pacienți și membri ai personalului medical, a declarat Abu
   Salmiya.

   El a mai adăugat că a cerut armatei israeliene 600 de litri de combustibil
   în fiecare oră pentru a putea ține generatoarele pornite, însă IDF nu a
   dat, până acum, niciun răspuns.

   Duminică, armata israeliană a anunțat că a pus 300 de litri de combustibil
   la intrarea în complexul spitalicesc, dar a susținut că Hamas a oprit
   spitalul din a primi acest ajutor.

   Abu Salmiya a declarat pentru Al Araby TV că personalul medicat a fost
   „prea înfricoșat să meargă să ia combustibilul”.

   „Am spus armatei israeliene că cei 300 de litri de combustibil nu-s
   suficienți să operăm spitalul nici pentru 30 de minute. Nu avem apă,
   mâncare, lapte pentru copii și bebeluși, situația aici este catastrofală”,
   a mai spus Abu Salmiya.

Nou-născuții de la Al Shifa sunt înfășurați în plastic și puși lângă apă
fierbinte pentru a supraviețui

   ACTUALIZARE 11:36 Nou-născuții prematuri de la cel mai mare spital din
   Gaza sunt înfășurați în folie de plastic și puși lângă apă fierbinte,
   într-o încercare disperată de a-i ține în viață, a avertizat directorul
   spitalului Al Shifa, în condițiile în care armata israeliană continuă să
   lovească străzile din jur, iar ultimele rezerve de combustibil sunt pe
   terminate, relatează CNN.

   Personalul medical de la Al Shifa se străduiește să-i țină în viață pe
   copii după ce rezervele de oxigen sau epuizat iar bebelușii au fost mutați
   de la secția de incubatoare într-o parte diferită a spitalului.

   „Am fost la ei acum ceva vreme, sunt expuși pentru că i-am scos din
   incubatoare. Îi înfășurăm în folie de plastic și punem apă fierbinte lângă
   ei pentru a-i încălzi”, a spus directorul unității, Muhammad Abu Salmiya.

IDF: 44 de soldaţi israelieni au murit în Gaza de la începutul războiului

   ACTUALIZARE 11:21 Armata israeliană a anunţat, luni, moartea altor doi
   soldaţi în luptele din Fâşia Gaza, numărul total al soldaţilor săi ucişi
   pe teritoriul palestinian de la începutul războiului cu Hamas ajungând la
   44. Bilanţul de 44 de decese se referă la soldaţii israelieni ucişi „în
   Fâşia Gaza în timpul războiului”, a declarat un purtător de cuvânt al
   armatei israeliene.

   În nordul Israelului, la graniţa cu Libanul, unde schimburile de focuri
   între armata israeliană şi grupurile armate din Liban au loc aproape
   zilnic de mai multe săptămâni, cel puţin şase soldaţi şi doi civili au
   murit de partea israeliană.

   Atacurile israeliene, dintre care unele vizează ţinte şi în Siria, au ucis
   cel puţin 70 de luptători ai grupării libaneze Hezbollah, potrivit unui
   bilanţ AFP realizat pe baza declaraţiilor grupării libaneze pro-iraniene,
   conform Agerpres.

Un bărbat a urcat pe scenă și a încercat să-i smulgă microfonul Gretei Thunberg
în timp ce ea scanda sloganuri pro-palestiniene

   ACTUALIZARE 10:42 Un discurs al activistei pentru mediu Greta Thunberg a
   fost întrerupt, duminică, de un protestatar supărat care a urcat pe scenă
   și a încercat să-i smulgă microfonul din mână, în timp ce din mulțime se
   scandau sloganuri pro-palestiniene, relatează BBC.

   Protestul avea loc Amsterdam, iar în momentul în care din mulțime au
   început să se scandeze sloganuri pro-palestiniene, susținute și de
   Thunberg, un bărbat îmbrăcat în verde a urcat pe scenă și a încercat să-i
   smulgă microfonul din mână activistei.

   Citește mai departe și vezi video AICI

Drapelele ONU în bernă, în memoria personalului ucis în Gaza

   ACTUALIZARE 10:27 Drapelele au fost coborâte în bernă, luni, pe clădirile
   ONU din Asia, în timp ce personalul a fost chemat să ţină un minut de
   reculegere în memoria colegilor ucişi în războiul dintre Israel şi Hamas.

   Steagul albastru-alb al Naţiunilor Unite a fost coborât la ora locală
   9:30, la Bangkok, Tokyo şi Beijing, a doua zi după ce ONU a anunţat „un
   număr mare de morţi şi răniţi în bombardamentul” sediului Programului
   Naţiunilor Unite pentru Dezvoltare (PNUD) în Gaza.

   Imaginile AFPTV arătau, de asemenea, un crater, duminică, în mijlocul
   curţii unei şcoli administrate de agenţia ONU pentru refugiaţii
   palestinieni (UNRWA) la Beit Lahia, în nordul Fâşiei Gaza.

   UNRWA a anunţat, vineri, că peste 100 dintre angajaţii săi au murit în
   Fâşia Gaza de la începutul războiului.

Armata israeliană face noi raiduri la tabăra de refugiația Al-Shati

   ACTUALIZARE 09:25 Armata israeliană a anunțat, luni dimineață, că face
   raiduri la marginile taberei de refugiați Al-Shati, aflată la vest de
   orașul Gaza.

   Conform IDF, operațiunile militare includ universitatea Al-Quds și
   moscheea Abu-Bakr. IDF susține că luptătorii Hamas acționează acolo.

   IDF a publicat pe rețele sociale și fotografii cu echipament militar pe
   care l-au confiscat în timpul raidurilor, inclusiv unele despre care spun
   că le-au găsit la locuința unui membru al Jihadului Islamic.

Zeci de oameni riscă să moară la Al Shifa după ce spitalul a rămas fără energie

   ACTUALIZARE 08:34 Spitalul Al Shifa din Gaza, cel mai mare din enclavă,
   „nu mai funcționează”, a transmis, luni, Organizația Mondială a Sănătății,
   citată de The Guardian.

   Oficialii sanitari și oameni blocați în cel mai mare spital din Gaza au
   negat afirmațiile oficialilor isralieni care spuneau că ajută la evacuarea
   bebelușilor și altor pacienți de acolo, în condițiile în care
   incubatoarele nu mai funcționau din cauza lipsei de electricitate și de
   provizii medicale critice.

   Directorul general al OMS, Tedros Adhanon Ghebreyesus a declarat, pe
   Twitter, că Shifa nu mai are apă de trei zile și că „nu mai funcționează
   ca spital”. Mai multe organizații umanitare au declarat că nu au mai putut
   ajunge la spital, duminică.

   Ultimul generator a rămas fără combustibil de sâmbătă, fapt ce a dus la
   moartea mai multor bebeluși prematuri și a unor pacienți în stare critică,
   conform ministerului sănătății din Gaza.

   Alți 36 de bebeluși sunt la risc de deces la Al Shifa, conform OMS.

   Armata israeliană a susținut că a adus 300 de litri de combustibil la Al
   Shifa peste noapte pentru un generator de urgență folosit la incubatoarele
   pentru bebeluși prematuri și că a coordonat livrarea cu oficialii din
   spital.

   Un purtător de cuvânt palestinian a declarat pentru Al Jazeera că acest
   combustibil nu este suficient să țină generatorul funcțional nici mpcar o
   ora – „Aceasta este o bătaie de joc față de pacienți și de copii”, a spus
   Ashraf al-Qidra.

Statele Unite au bombardat ţinte din Siria având legătură cu Iranul

   ACTUALIZARE 08:25 Statele Unite au lansat, duminică, lovituri în Siria
   împotriva a două obiective legate de Iran, ca răspuns la atacurile asupra
   personalului american din regiune, a anunţat şeful Pentagonului, Lloyd
   Austin.

   „Forţele armate americane au efectuat astăzi lovituri de precizie asupra
   unor facilităţi din estul Siriei folosite de Corpul Gărzilor Revoluţionare
   Islamice din Iran şi de grupurile afiliate Iranului, ca răspuns la
   atacurile continue împotriva personalului american din Irak şi din Siria”,
   a declarat secretarul american al apărării, Lloyd Austin, într-un
   comunicat.

   Pentagonul precizează că au fost vizate o unitate de antrenament şi o casă
   folosită drept ascunzătoare în apropierea oraşelor Abu Kamal şi,
   respectiv, Mayadin.

   „Preşedintele nu are o prioritate mai mare decât siguranţa personalului
   american şi a ordonat acţiunea de astăzi pentru a clarifica faptul că
   Statele Unite se vor apăra pe sine, personalul şi interesele sale”, a
   punctat şeful Pentagonului.

Oficialii din Gaza spun că cinci bebeluși prematuri au murit la spitalul Al
Shifa

   ACTUALIZARE 08:00 Ministrul adjunct al sănătăţii din Gaza a declarat,
   duminică seară, că „cinci bebeluşi prematuri şi şapte pacienţi de la
   terapie intensivă” au murit din cauza lipsei de electricitate la spitalul
   Al Shifa, cel mai mare din Fâşia Gaza, bombardată şi asediată de Israel.

   „Ne temem că acest bilanţ va creşte până dimineaţa”, a adăugat Youssef
   Abou Rich. Sâmbătă, spitalul anunţase că 39 de bebeluşi prematuri se aflau
   încă la Al Shifa şi că asistentele efectuau „masaje respiratorii manual”
   pentru a-i ţine în viaţă. Un medic de la ONG-ul Medici Fără Frontiere
   (MSF) a spus, de asemenea, că 17 pacienţi se aflau la terapie intensivă.

   Youssef Abou Rich a declarat, de asemenea, că un atac aerian israelian a
   „distrus complet” clădirea în care se află secţia de cardiologie a
   spitalului.

   Uniunea Europeană a condamnat, duminică, „folosirea de către Hamas a
   spitalelor şi civililor ca scuturi umane” în Fâşia Gaza, cerând Israelului
   „reţinere maximă” pentru a proteja civilii în acest război.

   UE „condamnă utilizarea de către Hamas a spitalelor şi civililor ca
   scuturi umane și este profund preocupată de agravarea crizei umanitare în
   Gaza”, a declarat şeful diplomaţiei UE, Josep Borrell.

   „Aceste ostilităţi au consecinţe grave asupra spitalelor, civililor şi
   personalului medical”, a continuat oficialul european, subliniind „că
   dreptul umanitar internaţional prevede că spitalele, materialele medicale
   şi civilii din interiorul spitalelor trebuie protejaţi”.

Cel mai mare spital din Gaza „nu mai funcţionează ca spital”, spune şeful OMS

   ACTUALIZARE 07:30 Cel mai mare spital din Gaza a încetat să funcţioneze ca
   spital, iar numărul deceselor în rândul pacienţilor este în creştere, a
   declarat, duminică, şeful Organizaţiei Mondiale a Sănătăţii, în contextul
   în care ofensiva crâncenă a Israelului continuă în enclava controlată de
   Hamas, relatează Reuters.

   Spitalele din nordul enclavei palestiniene, inclusiv complexul al-Shifa,
   sunt blocate de forţele israeliene şi abia reuşesc să îi îngrijească pe
   cei aflaţi înăuntru, trei nou-născuţi murind la Shifa şi mai mulţi fiind
   în pericol din cauza întreruperilor de energie electrică pe fondul
   luptelor intense din apropiere, potrivit personalului medical.

   Israelul afirmă că îi are în vizor pe militanţii palestinieni ai Hamas
   care au lansat atacuri sângeroase în sudul Israelului pe 7 octombrie şi
   spune că gruparea are centre de comandă sub şi în apropierea spitalelor.

   Reprezentanți ai OMS au reuşit să vorbească cu profesioniştii din domeniul
   sănătăţii de la Al Shifa, care au descris o situaţie „cumplită şi
   periculoasă”, cu focuri de armă şi bombardamente constante care
   exacerbează circumstanţele deja critice, a declarat directorul general
   Tedros Adhanom Ghebreyesus.

   „În mod tragic, numărul deceselor pacienţilor a crescut semnificativ”, a
   precizat el într-o postare pe  Twitter, adăugând că Al Shifa „nu mai
   funcţionează ca un spital”.

   Tedros s-a alăturat altor oficiali de rang înalt ai Naţiunilor Unite care
   au cerut o încetare imediată a focului. „Lumea nu poate rămâne tăcută în
   timp ce spitalele, care ar trebui să fie refugii sigure, sunt transformate
   în scene de moarte, devastare şi disperare”, a spus el.

Cronologia evenimentelor de duminică, 12 noiembrie 2023

Oficialii din Gaza spun că cinci bebeluși prematuri au murit la spitalul Al
Shifa

   ACTUALIZARE 20:30 Ministrul adjunct al sănătăţii din Gaza a declarat,
   duminică seară, că „cinci bebeluşi prematuri şi şapte pacienţi de la
   terapie intensivă” au murit din cauza lipsei de electricitate la spitalul
   Al Shifa, cel mai mare din Fâşia Gaza, bombardată şi asediată de Israel.

   „Ne temem că acest bilanţ va creşte până dimineaţa”, a adăugat Youssef
   Abou Rich. Sâmbătă, spitalul anunţase că 39 de bebeluşi prematuri se aflau
   încă la Al Shifa şi că asistentele efectuau „masaje respiratorii manual”
   pentru a-i ţine în viaţă. Un medic de la ONG-ul Medici Fără Frontiere
   (MSF) a spus, de asemenea, că 17 pacienţi se aflau la terapie intensivă.

   Youssef Abou Rich a declarat, de asemenea, că un atac aerian israelian a
   „distrus complet” clădirea în care se află secţia de cardiologie a
   spitalului.

   Uniunea Europeană a condamnat, duminică, „folosirea de către Hamas a
   spitalelor şi civililor ca scuturi umane” în Fâşia Gaza, cerând Israelului
   „reţinere maximă” pentru a proteja civilii în acest război.

   UE „condamnă utilizarea de către Hamas a spitalelor şi civililor ca
   scuturi umane și este profund preocupată de agravarea crizei umanitare în
   Gaza”, a declarat şeful diplomaţiei UE, Josep Borrell.

   „Aceste ostilităţi au consecinţe grave asupra spitalelor, civililor şi
   personalului medical”, a continuat oficialul european, subliniind „că
   dreptul umanitar internaţional prevede că spitalele, materialele medicale
   şi civilii din interiorul spitalelor trebuie protejaţi”.

Netanyahu: „Ar putea fi” un acord cu Hamas pentru eliberarea ostaticilor

   ACTUALIZARE 20:15 - Premierul israelian, Benjamin Netanyahu, a vorbit
   duminică despre posibilitatea unui acord pentru eliberarea ostaticilor
   deţinuţi de Hamas în Fâşia Gaza, în timpul unui interviu acordat postului
   NBC, relatează France Presse, citată de Agerpres.

   Netanyahu a fost întrebat despre posibilitatea unui acord pentru femeile,
   copiii şi bătrânii care sunt ostatici.

   „Există un potenţial acord?”, a întrebat jurnalista. „Ar putea fi”, a
   răspuns el, „dar, cred că, cu cât vorbesc mai puţin despre acest subiect,
   cu atât cresc şansele ca acesta să se materializeze”. Netanyahu a
   precizat, totuşi, că lucrurile progresează datorită presiunii militare
   israeliene.

   „Nu am fost nici pe departe aproape (de un acord) înainte să începem
   operaţiunile terestre”, a spus el. Dar în momentul în care am început
   operaţiunile terestre, lucrurile au început să se schimbe”.

   „A pune presiune asupra conducerii Hamas este lucrul care poate produce un
   acord, iar dacă un acord este disponibil, vom vorbi despre el când va
   exista, îl vom anunţa dacă se va ajunge la el”, a adăugat premierul.

   Armata israeliană estimează că aproximativ 240 de persoane au fost luate
   ostatice în Fâşia Gaza în timpul atacului iniţial al Hamas. Printre aceşti
   prizonieri se numără cel puţin treizeci de minori, inclusiv copii mici,
   potrivit presei israeliene.

Cancelarul Germaniei a spus că se opune unei încetări „imediate” a focului în
Gaza

   ACTUALIZARE 20:10 - Cancelarul german, Olaf Scholz, a declarat duminică,
   la o dezbatere organizată de cotidianul regional german Heilbronner
   Stimme, că se opune unei încetări „imediate” a focului în Fâşia Gaza, în
   condiţiile în care apelurile pentru o astfel de încetare a focului au
   crescut în întreaga lume în urma bombardamentelor armatei israeliene.

   „Recunosc cu sinceritate că nu cred că apelurile la o încetare imediată a
   focului sau la o pauză lungă - care ar echivala aproape cu acelaşi lucru -
   sunt corecte, deoarece acest lucru ar însemna în cele din urmă că Israelul
   dă şansa Hamas să se refacă şi să obţină noi rachete”, a spus Olaf Scholz,
   citat de France Presse, preluată de Agerpres.

   Cu toate acestea, el a făcut apel la „pauze umanitare”.

   La cinci săptămâni de la începutul războiului declanşat de atacul fără
   precedent al Hamas pe teritoriul israelian la 7 octombrie, apelurile la
   încetarea focului în Fâşia Gaza, care este bombardată de Israel, continuă
   să crească.

   Opunându-se acestora, cancelarul german se opune dorinţei multor ţări
   arabe şi a preşedintelui turc, pe care îl va primi săptămâna viitoare la
   Berlin.

   Tot duminică, Recep Tayyip Erdogan a declarat că este „vital pentru noi să
   obţinem o încetare a focului” şi a cerut „Occidentului” să facă presiuni
   asupra Israelului în acest sens.

   Olaf Scholz se distanţează totodată de preşedintele francez, Emmanuel
   Macron, care a îndemnat vineri Israelul să pună capăt bombardamentelor
   sale pentru a-i cruţa pe civilii din Gaza şi care intenţionează să
   „lucreze” la o încetare a focului pentru „protejarea tuturor civililor
   care nu au nimic de-a face cu teroriştii”.

   Ministerul Sănătăţii din Hamas a anunţat că cel puţin 11.078 de persoane,
   în principal civili, dintre care 4.506 copii, au fost ucise în
   bombardamentele israeliene asupra Fâşiei Gaza de la începutul războiului
   declanşat de atacul sângeros al mişcării islamiste palestiniene asupra
   Israelului, la 7 octombrie, soldat cu 1.200 de morţi, majoritatea civili.

SUA nu vor schimburi de focuri în spitale

   ACTUALIZARE 18.00 Statele Unite vor să evite luptele armate în interiorul
   spitalelor din Fâşia Gaza, care pun în pericol vieţile civililor, şi au
   transmis punctul lor de vedere forţelor israeliene, a declarat duminică
   consilierul pentru securitate naţională al Casei Albe, Jake Sullivan,
   pentru CBS News - transmite Reuters. ''Statele Unite nu doresc să vadă
   schimburi de focuri în spitale în care oameni nevinovaţi, pacienţi care
   primesc îngrijiri medicale, sunt prinşi în schimbul de focuri şi am avut
   consultări active cu Forţele de Apărare israeliene pe această temă'', a
   declarat Sullivan la emisiunea Face the Nation de la CBS News.

   Armata israeliană a declarat că este pregătită să evacueze bebeluşii din
   cel mai mare spital din Gaza, Al-Shifa, dar oficialii palestinieni au
   declarat că oamenii sunt încă blocaţi în interiorul acestuia, cu doi
   nou-născuţi morţi şi zeci de persoane în pericol din cauza unei pene de
   curent pe fondul luptelor intense din apropiere.

   Al-Shifa şi alte spitale din nordul Fâşiei Gaza, centrul războiului purtat
   de Israel de o lună pentru a distruge Hamas şi a elibera ostaticii
   deţinuţi de militanţi, abia reuşesc să îngrijească pacienţii. Mai multe
   persoane sunt rănite zilnic de bombardamentele israeliene feroce.

   Sullivan a declarat că informaţii din surse deschise indică faptul că
   "Hamas foloseşte spitalele, aşa cum foloseşte multe alte facilităţi
   civile, pentru comandă şi control, pentru depozitarea armelor, pentru a-şi
   găzdui luptătorii. Şi aceasta este o încălcare a legilor războiului''.

Netanyahu susține că Hamas refuză oferta de combustibil pentru Shifa

   ACTUALIZARE 17.50 Premierul israelian, Benjamin Netanyahu, a declarat că
   Israelul a oferit combustibil spitalului Al Shifa din Gaza, care şi-a
   suspendat activitatea după ce a rămas fără combustibil, dar că militanţii
   au refuzat să-l primească, scrie Agerpres.

   Întrebat duminică de NBC News dacă acuzaţiile israeliene potrivit cărora
   Hamas ar avea un post de comandă sub principalul spital din Gaza justifică
   punerea în pericol a vieţilor bolnavilor şi a bebeluşilor, Netanyahu a
   răspuns: ''Dimpotrivă, ne-am oferit de fapt, noaptea trecută, să le dăm
   suficient combustibil pentru a face să funcţioneze spitalul, să facă să
   funcţioneze incubatoarele şi aşa mai departe, pentru că nu (avem) nicio
   luptă cu pacienţi sau civili''.

   ''Hamas, (care) se ascunde în spitale şi se plasează acolo, nu vrea
   combustibil pentru spital... ei vor să obţină combustibil pe care îl vor
   duce din spitale la tunelurile lor, la maşina lor de război'', a adăugat
   premierul israelian.

   Hamas neagă acuzaţiile israeliene potrivit cărora ar avea posturi de
   comandă sub Shifa şi alte spitale din Gaza. Acesta nu a avut niciun
   comentariu imediat cu privire la comentariile lui Netanyahu.

   Duminică, Organizaţia Mondială a Sănătăţii (OMS) a anunţat că a pierdut
   contactul cu personalul de la spitalul al-Shifa, precizând că, în ultimele
   două zile, spitalul ar fi fost ''atacat de mai multe ori, provocând
   moartea şi rănirea multor persoane'', relatează DPA.

   Această organizaţie specializată a ONU a precizat că martorii au văzut
   tancuri care au înconjurat spitalul, unde s-au adăpostit şi mulţimi de
   palestinieni nevătămaţi, în speranţa că un spital nu va fi atacat.

   ''Unitatea de terapie intensivă a suferit pagube în urma bombardamentelor,
   în timp ce zonele spitalului în care se adăposteau persoanele strămutate
   au fost, de asemenea, avariate'', a consemnat OMS într-un comunicat,
   adăugând că au murit pacienţi din cauza întreruperii energiei electrice''.

   OMS s-a declarat îngrijorată de soarta sutelor de pacienţi aflaţi încă în
   spital, inclusiv a ''bebeluşilor aflaţi în aparate de menţinere a vieţiig.
   Înainte de a se pierde contactul, agenţia a declarat că numărul
   pacienţilor era dublu faţă de capacitatea spitalului.

Doisprezece oameni au murit în spitalul Al-Shifa, spune ministrul palestinian al
Sănătății

   ACTUALIZARE 14.50 Douăsprezece persoane au murit în cel mai mare spital
   din Fâșia Gaza, din cauza întreruperii curentului electric, a declarat
   ministrul palestinian al Sănătății, potrivit Sky News.

   Doi nou-născuți se numără printre morți, a declarat un doctor.

   Doctorul a confirmat, de asemenea, că personalul medical din interiorul
   spitalului Al-Shifa nu se poate deplasa între clădirile din complex,
   deoarece o „dronă trage asupra tuturor celor care se mișcă”.

   „Cei aproape 100 de morți din curtea spitalului nu pot fi îngropați, iar
   cadavrele lor au început să se descompună”, a mai spus medicul.

Mai mulţi civili au fost răniţi de rachete trase de Hezbollah către nordul
Israelului

   ACTUALIZARE 14.00 Militanţii Hezbollah au tras duminică, din Liban spre
   nordul Israelului, rachete antitanc care au lovit mai mulţi civili, a
   anunţat armata israeliană, care a ripostat cu focuri de artilerie,
   transmite Reuters.

   Un purtător de cuvânt al serviciului de ambulanţă israelian a declarat că
   o persoană este în stare critică şi alte 3-5 persoane au fost rănite. Mai
   multe automobile din zona lovită au luat foc.

   Liderul organizaţiei şiite libaneze Hezbollah, Hassan Nasrallah, a anunţat
   sâmbătă că frontul deschis contra nordului Israelului va rămâne activ.

   Organizaţia Hezbollah, inamică declarată a statului evreu, şi-a
   intensificat atacurile cu rachete către partea de nord a Israelului mai
   ales după 7 octombrie, când mişcarea palestiniană Hamas a lansat un atac
   terorist de amploare asupra sudului Israelului, soldat cu peste 1.200 de
   morţi.

   Armata israeliană a ripostat aerian, terestru şi naval împotriva
   poziţiilor Hamas din Fâşia Gaza. Conform Ministerului Sănătăţii din Gaza,
   peste 11.000 de oameni şi-au pierdut viaţa ca urmare a acestei riposte.

Mai mulți ostatici din Gaza ar putea fi eliberați în curând

   ACTUALIZARE 13.20 Potrivit N12 News din Israel, în curând ar putea fi
   stabilit un acord pentru a elibera alți ostatici ținuți de Hamas în Gaza,
   potrivit Sky News.

   Din primele informații, ar putea fi vorba despre câteva zeci de persoane,
   printre care se numără femei și copii și, probabil, și unele persoane în
   vârstă.

   239 de persoane sunt ținute ostatice în interiorul Fâșiei Gaza.

   Săptămâna trecută, șeful CIA și șeful Agenției Israeliene de Informații,
   Mossad, au fost în Qatar, unde s-au întâlnit cu prim-ministrul Qatarului
   și cu alți oficiali.

   Qatarul este mediatorul-cheie în negocierile privind ostaticii.

   Nu este clar ce ar oferi Israelul în schimbul eliberării ostaticilor, dar
   ar putea implica eliberarea prizonierilor palestinieni deținuți în prezent
   în închisorile israeliene.

Semiluna Roșie spune că un alt mare spital din Gaza nu mai funcționează

   ACTUALIZARE 13.10 Societatea Semilunii Roșii din Palestina (PRCS) declară
   că spitalul Al-Quds din nordul Fâșiei Gaza nu mai este operațional,
   deoarece rezervele sale de combustibil s-au epuizat.

   Personalul medical încă încearcă să trateze pacienții, fără electricitate,
   spune RPCS, „pe fondul condițiilor umanitare cumplite și a lipsei de
   provizii medicale, alimente și apă”.

   „Spitalul a fost lăsat să se descurce singur sub bombardamentele
   israeliene, prezentând riscuri grave pentru personalul medical, pacienți
   și civilii strămutați”, a explicat PRCS pe X.

Președintele Israelului neagă că spitalul Al-Shifa a rămas fără electricitate

   ACTUALIZARE 13.00 Președintele israelian, Itzhak Herzog, a declarat că nu
   sunt adevărate informațiile, potrivit cărora spitalul Al-Shifa a rămas
   fără electricitate, transmite BBC.

   „Nu este adevărat. Există electricitate în Shifa, totul funcționează”,
   spune Herzog.

   Herzog spune că armata vorbește cu managerii spitalului și susține că
   Hamas își are sediul sub clădire. El susține că, de fapt, Hamas a fost cea
   care a bombardat Al-Shifa.

   Israelul a fost acuzat că a atacat spitalul - lucru pe care îl neagă.

Israelul a anunțat că s-a deschis un coridor pentru evacuarea pacienților din
spitalul Al-Shifa

   ACTUALIZARE 11.40 Un coridor de evacuare este deschis de la spitalul
   Al-Shifa spre drumul principal din Gaza spre sud, a anunțat armata
   israeliană, potrivit BBC.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Într-o postare pe X (fostă Twitter), Avichay Adraee spune că este
   disponibilă o rută de la spital prin strada Al-Wahda până la drumul Salah
   Al-Din.

   Postarea a încurajat din nou oamenii să plece în sudul Fâșiei Gaza și a
   spus că va luptele se vor opri temporar în jurul Jabaliei de la 10:00 la
   14:00, ora locală.

Al Jazeera: 13 persoane au fost ucise într-un atac asupra unei clădiri
rezidențiale din sudul Fâșiei Gaza

   ACTUALIZARE 11.30 13 persoane au fost ucise într-un atac asupra unei
   clădiri rezidențiale din orașul Khan Younis, din sudul Fâșiei Gaza,
   transmite Al Jazeera, citată de The Guardian.

   Corespondentul Al Jazeera, Hani Mahmoud, a declarat că unul dintre membrii
   familiei care a supraviețuit atacului a spus că „pământul tremura sub
   picioarele lor înainte ca explozia să aibă loc și să distrugă clădirea”.

   Afirmațiile nu au fost verificate în mod independent. Khan Younis se află
   în sudul Fâșiei Gaza.

Benjamin Netanyahu respinge apelurile de încetare a focului

   ACTUALIZARE 10.50 Benjamin Netanyahu respinge apelurile de încetare a
   focului, potrivit Sky News.

   O încetare a focului ar fi permisă doar dacă Hamas eliberează toți cei 239
   de ostatici, a mai spus premierul israelian.

   Benjamin Netanyahu a respins apelurile internaționale tot mai mari pentru
   încetarea focului, spunând că lupta Israelului pentru a zdrobi militanții
   Hamas va continua cu „toată forța”.

   Un astfel de acord ar fi posibil numai dacă toți cei 239 de ostatici
   deținuți de Hamas în Gaza vor fi eliberați, a spus el într-un discurs
   televizat.

Un medic spune că spitalul Al-Shifa a devenit „o zonă de război”

   ACTUALIZARE 10.45 Medicul Ahmed al-Mokhallalati a declarat pentru Reuters
   că spitalul Al-Shifa a devenit „o zonă de război”, potrivit Sky News.

   El a spus că majoritatea personalului spitalului și a oamenilor care se
   adăposteau acolo au plecat, dar 500 de pacienți au rămas.

   „Este în totalitate o zonă de război. Este o atmosferă total
   înfricoșătoare aici, în spital”, a spus el.

SUA cer clarificări după declaraţiile lui Netanyahu

   ACTUALIZARE 10.40 Statele Unite au cerut clarificări cu privire la
   comentariile premierului Benjamin Netanyahu, făcute sâmbătă, potrivit
   cărora Israelul va deţine responsabilitatea securităţii în Fâşia Gaza,
   pentru o perioadă nedeterminată, după ce se va încehia războiul împotriva
   grupării teroriste Hamas, relatează The Times of Israel, transmite
   News.ro.

   Solicitarea de clarificări a fost anunţată pentru prima dată de postul
   public de televiziune Kan, iar un oficial american a confirmat informaţia
   pentru The Times of Israel.

   Într-o conferinţă de presă susţinută sâmbătă seara şi transmisă în direct
   la televiziune, Netanyahu a spus că Israelul se opune revenirii
   Autorităţii Palestiniene în Gaza după război - deşi se pare că acesta este
   un obiectiv urmărit de Washington. Netanyahu a argumentat că Autoritatea
   Palestiniană este o entitate ce insuflă copiilor ideea de a elimina
   Israelul, susţine terorismul şi nu a condamnat masacrele din 7 octombrie
   ale Hamas, care au declanşat războiul în curs.

   Vineri, Netanyahu a declarat că armata israeliană va rămâne să controleze
   Fâşia Gaza după încheierea războiului actual şi nu se va baza pe forţele
   internaţionale pentru a supraveghea securitatea de-a lungul frontierei.

Punctul de trecere de la Rafah se va redeschide duminică

   ACTUALIZARE 8.15 Autoritatea de frontieră din Gaza a anunţat sâmbătă că
   punctul de trecere terestră spre Egipt de la Rafah se va redeschide
   duminică pentru deţinătorii de paşapoarte străine şi persoanele aflate în
   întreţinere, relatează Reuters.

   Punctul de trecere a frontierei va începe să funcţioneze de la ora locală
   9.00 (şi ora României) pentru străini şi pentru persoanele evacuate
   medical, au declarat surse egiptene.

   Punctul de trecere dintre Gaza şi peninsula egipteană Sinai este singura
   intrare în Fâşie care nu este controlată de Israel şi este crucial pentru
   camioanele cu ajutoare şi pentru persoanele cu paşaport străin care vor să
   fie evacuate şi care sunt de ordinul miilor.

   Evacuările din Fâşia Gaza în Egipt, inclusiv pentru palestinienii care au
   nevoie de tratament medical urgent, au fost suspendate vineri, au declarat
   surse egiptene şi palestiniene, din cauza problemelor legate de
   transportul persoanelor evacuate din nordul Fâşiei Gaza.

OMS anunţă că a pierdut legătura cu spitalul Al-Shifa din Gaza

   ACTUALIZARE 8.00 Organizaţia Mondială a Sănătăţii (OMS) a anunţat sâmbătă
   că nu mai este în legătură cu contactele sale de la spitalul Al-Shifa din
   nordul Fâşiei Gaza, informează AFP, citată de News.ro.

   OMS şi-a exprimat „profunda îngrijorare” pentru siguranţa persoanelor care
   s-au refugiat în spital din cauza luptelor şi a cerut o încetare imediată
   a focului.

   Purtătorul de cuvânt al Ministerului Sănătăţii din enclava palestiniană
   controlată de Hamas a declarat că operaţiunile la spitalul Al Shifa, cel
   mai mare din Fâşia Gaza, au fost suspendate sâmbătă din cauza lipsei de
   combustibil.

   OMS s-a declarat „îngrijorată pentru siguranţa şi sănătatea lucrătorilor,
   a sutelor de pacienţi bolnavi şi răniţi, inclusiv a nou-născuţilor şi a
   persoanelor strămutate, care se află încă în spital”.

Alarmă de atac cu rachete la Kissufim, în apropiere de Fâşia Gaza

   ACTUALIZARE 7.55 Prima alarmă de alertă cu rachete a zilei a sunat
   duminică dimineaţă, în Kissufim, în apropiere de Gaza, anunţă Times of
   Israel, citată de News.ro.

   Comunitatea a fost evacuată de mult timp pe fondul războiului în curs şi
   după ce oraşele din zona de frontieră au fost devastate în timpul atacului
   Hamas din 7 octombrie.

   Nu există rapoarte imediate privind impactul sau victimele.

Premierul israelian Benjamin Netanyahu spune că doreşte „altceva” decât
Autoritatea Palestiniană actuală

   ACTUALIZARE 7.50 Premierul israelian, Benjamin Netanyahu, a declarat
   sâmbătă că doreşte „altceva” decât Autoritatea Palestiniană, condusă în
   prezent de Mahmoud Abbas, pentru a conduce Fâşia Gaza după războiul pe
   care îl duce pentru „eradicarea” mişcării palestiniene Hamas, relatează
   AFP, potrivit Agerpres.

   „Nu va putea exista o autoritate condusă de cineva care, la peste 30 de
   zile de la masacrul (din 7 octombrie, n.red.), încă nu l-a condamnat.
   Acolo va fi nevoie de altceva. Dar, în toate cazurile, acolo va trebui să
   existe controlul nostru de securitate. Avem nevoie de un control total al
   securităţii, cu posibilitatea de a intra ori de câte ori dorim pentru a-i
   disloca pe teroriştii care ar putea apărea din nou. Nu va exista nicio
   autoritate civilă care să-i înveţe pe copiii săi ura faţă de Israel, ura
   faţă de israelieni”, a declarat premierul israelian în cadrul unei
   alocuţiuni televizate.

   Autoritatea palestiniană şi Israelul au fost adesea acuzate că predau
   violenţa şi ura sau că programele lor şcolare conţin elemente de ură
   reciprocă, notează AFP.

   „A doua zi, Gaza va fi demilitarizată, nu va mai exista o ameninţare din
   Gaza la adresa Israelului. Masacrul din 7 octombrie a dovedit definitiv că
   orice loc care nu se află sub controlul securităţii israeliene va vedea o
   revenire a terorii”, a continuat el.

   „Acest lucru a fost verificat în Cisiordania”, celălalt teritoriu
   palestinian ocupat de Israel, unde armata israeliană a intensificat
   incursiunile de la începutul războiului în centrul oraşelor aflate
   teoretic sub controlul exclusiv al Autorităţii Palestiniene.

   Cisiordania este separată geografic de Fâşia Gaza, bombardată fără
   încetare de Israel din 7 octombrie ca răspuns la atacul sângeros al Hamas.

Avioane israeliene au lovit „infrastructuri teroriste” din Siria

   ACTUALIZARE 7.45 Avioane de luptă israeliene au lovit „infrastructuri
   teroriste” din Siria după tiruri lansate din acest teritoriu spre partea
   din Golan anexată de Israel, a anunţat duminică armata israeliană,
   relatează AFP, citată de Agerpres.

   „Recent, ca răspuns la atacul de ieri (sâmbătă) spre Înălţimile Golan,
   avioane de luptă au lovit infrastructuri teroriste din Siria”, a indicat
   armata într-un comunicat.

   Sâmbătă, armata a indicat că două proiectile trase din Siria au căzut în
   zone nelocuite ale Golanului şi că sirenele de avertizare pentru rachete
   au sunat în regiune.

   Israelul a bombardat de asemenea Siria vineri dimineaţa după ce o dronă
   s-a prăbuşit peste o şcoală în staţiunea israeliană Eilat (sud), a anunţat
   armata israeliană. Israelul „pune pe seama regimului sirian
   responsabilitatea pentru orice act terorist ce ar proveni de pe teritoriul
   său (sirian)”, a adăugat armata.

   Israelul a cucerit o parte din Golan în timpul războiului arabo-israelian
   din 1967 înainte de a anexa acest teritoriu în 1981.Această anexare nu
   este recunoscută de ONU.

   Schimburi de focuri au loc în mod repetat şi la graniţa dintre Israel şi
   Liban, pe fondul războiului dintre Israel şi mişcarea palestiniană Hamas
   în Gaza.

Armata israeliană spune că nu a atacat spitalul Al-Shifa

   ACTUALIZARE 7.30 Armata israeliană a dezminţit sâmbătă faptul că a vizat
   spitalul Al-Shifa, cel mai mare din Gaza, calificând drept „false”
   informaţiile potrivit cărora trupele sale „încercuiesc şi lovesc”
   instituţia, relatează AFP, citată de Agerpres.

   „În ultimele ore, au fost răspândite informaţii false potrivit cărora
   încercuim spitalul Al-Shifa şi îl lovim”, a declarat presei purtătorul de
   cuvânt al armatei israeliene, Daniel Hagari.

   De vineri, numeroase mărturii colectate de AFP sau raportate de
   organizaţii internaţionale indică o intensificare a luptelor în jurul
   acestui spital din nordul Fâşiei Gaza în care, pe lângă pacienţi, s-au
   refugiat mii de civili.

   „Hamas minte în legătură cu ceea ce se întâmplă în spitale. Ieri, s-a
   grăbit să ne acuze că suntem responsabili de atacul asupra spitalului
   Al-Shifa. Am verificat sistemele şi am constatat că era vorba de o rachetă
   lansată greşit care aparţinea organizaţiilor teroriste din Fâşia Gaza”, a
   spus Hagari, precizând că armata israeliană va ajuta duminică la evacuarea
   bebeluşilor din spitalul Shifa.

   El a reafirmat că există „o cale stabilită de ieşire şi de intrare pe
   partea de est a spitalului”.

   Un alt spital din Gaza, spitalul de pediatrie Rantisi, „a fost evacuat”
   deoarece „un terorist care ţinea ostatici o mie de palestinieni din Gaza”
   a fost eliminat, a menţionat, de asemenea, purtătorul de cuvânt al armatei
   israeliene.

Cronologia evenimentelor de sâmbătă, 11 noiembrie 2023

Liderii din Orientul Mijlociu cer încetarea imediată a războiului din Gaza.
Ţările arabe, divizate în legătură cu atitudinea faţă de Israel

   ACTUALIZARE 22:30 - Arabia Saudită şi ţările musulmane au cerut sâmbătă
   încetarea imediată a operaţiunilor militare din Gaza, declarând, în cadrul
   unui summit comun arabo-islamic organizat la Riad, unde după 10 ani a
   venit şi preşedintele Iranului, că Israelul este responsabil pentru
   „crimele” împotriva palestinienilor, relatează Reuters.

   Prinţul moştenitor saudit Mohammed bin Salman, conducătorul de facto al
   Arabiei Saudite, a reunit lideri arabi şi musulmani pentru summit, în
   contextul în care regatul a încercat să îşi exercite influenţa pentru a
   face presiuni asupra Statelor Unite şi Israelului în vederea încetării
   ostilităţilor din Gaza. Zeci de lideri, printre care preşedintele iranian
   Ebrahim Raisi, preşedintele turc Tayyip Erdogan, emirul Qatarului, şeicul
   Tamim bin Hamad Al Thani, şi preşedintele sirian Bashar al-Assad, care a
   fost primit înapoi în Liga Arabă la începutul acestui an, au participat la
   reuniune.

   Regatul saudit îşi afirmă „condamnarea şi respingerea categorică a acestui
   război barbar împotriva fraţilor noştri din Palestina”, a declarat prinţul
   moştenitor saudit. „Ne confruntăm cu o catastrofă umanitară care dovedeşte
   eşecul Consiliului de Securitate (al ONU) şi al comunităţii internaţionale
   de a pune capăt încălcărilor flagrante ale legilor internaţionale de către
   Israel", a afirmat el în discursul rostit în cadrul summitului.

   Preşedintele Autorităţii Palestiniene, Mahmoud Abbas, a declarat că
   palestinienii se confruntă cu un „război genocidar” şi a cerut Statelor
   Unite să pună capăt „agresiunii” israeliene.

   Iranianul Raisi a salutat gruparea palestiniană Hamas - pe care o susţine
   - pentru războiul său împotriva Israelului şi a îndemnat ţările islamice
   să impună Israelului sancţiuni pentru petrol şi bunuri. „Nu există altă
   cale decât să opunem rezistenţă Israelului, sărutăm mâinile Hamas pentru
   rezistenţa sa împotriva Israelului”, a declarat Raisi în discursul său.

   Orientul Mijlociu este un butoi cu pulbere de când luptătorii Hamas au
   năvălit în Israel pe 7 octombrie, ucigând 1.200 de persoane. Ca răspuns,
   Israelul şi-a intensificat asaltul asupra Fâşiei Gaza, unde 11.078 de
   persoane au fost ucise până vineri, 40% dintre acestea fiind copii,
   potrivit oficialilor palestinieni.

   Luptele s-au intensificat în cursul nopţii de vineri spre sâmbătă în
   apropierea spitalelor supraaglomerate din oraşul Gaza, au declarat
   oficiali palestinieni. Un bebeluş a murit într-un incubator la cel mai
   mare spital din Gaza după ce acesta a rămas fără curent, iar un pacient
   aflat la terapie intensivă a fost ucis de un obuz israelian, susţine
   Ministerul palestinian al Sănătăţii.

   Războiul a bulversat alianţele tradiţionale din Orientul Mijlociu,
   deoarece Riadul a intrat într-un dialog mai apropiat cu Iranul, a respins
   presiunea americană de a condamna Hamas şi şi-a suspendat planurile de a
   normaliza relaţiile cu Israelul.

   Deplasarea lui Raisi în Arabia Saudită este prima vizită a unui şef de
   stat iranian în peste de un deceniu. Teheranul şi Riadul au pus capăt unor
   ani de ostilitate în cadrul unui acord mediat de China în luna martie.

   În ceea ce-l priveşte, preşedintele turc Erdogan - a cărui ţară face parte
   din NATO - a făcut apel la o conferinţă internaţională de pace pentru a
   găsi o soluţie permanentă la conflictul dintre Israel şi palestinieni. "În
   Gaza nu pauzele de câteva ore sunt de ceea ce avem nevoie, ci mai degrabă
   avem nevoie de o încetare permanentă a focului", a declarat Erdogan la
   summit.

   Emirul Qatarului a reamintit că ţara sa, unde se află mai mulţi lideri
   Hamas, încearcă să medieze eliberarea ostaticilor israelieni şi speră că
   se va ajunge în curând la un armistiţiu umanitar. "Cât timp va mai trata
   comunitatea internaţională Israelul ca şi cum ar fi mai presus de legile
   internaţionale?", a întrebat el retoric pe un ton acuzator.

   Regatul saudit trebuia să găzduiască două summituri extraordinare, cel al
   Organizaţiei Cooperării Islamice şi cel al Ligii Arabe, sâmbătă şi
   duminică. Summitul comun de sâmbătă a înlocuit cele două reuniuni, având
   în vedere situaţia "extraordinară" din Gaza, a declarat Ministerul saudit
   de Externe.

   Hamas a cerut participanţilor la summit să ia "o decizie istorică şi
   decisivă şi să acţioneze pentru a opri imediat agresiunea sionistă".

   Miniştrii de externe arabi au fost însă divizaţi, deoarece unele ţări, în
   frunte cu Algeria, au cerut o întrerupere completă a legăturilor
   diplomatice cu Israelul, au declarat doi delegaţi pentru Reuters. Însă
   alte ţări arabe, care au stabilit relaţii diplomatice cu Israelul, au
   ripostat, subliniind necesitatea de a menţine deschise canalele de
   discuţie cu guvernul lui Netanyahu.

   Rezoluţia finală emisă de summitul comun arab şi islamic de la Riad cere
   încetarea a ceea ce descrie ca fiind agresiunea Israelului împotriva Gaza,
   precum şi a "crimelor de război şi a masacrelor barbare, brutale şi
   inumane", relatează CNN.

   "Condamnăm agresiunea israeliană împotriva Fâşiei Gaza, crimele de război
   şi masacrele barbare, brutale şi inumane comise de guvernul colonial de
   ocupaţie împotriva poporului palestinian, inclusiv în Cisiordania ocupată
   şi în Ierusalimul de Est. Cerem ca aceasta să fie oprită imediat", se
   arată în rezoluţie.

   În declaraţie se precizează că summitul respinge caracterizarea acestui
   "război de răzbunare ca fiind (unul de) autoapărare" şi cere încetarea
   asediului din Gaza, precum şi intrarea imediată a convoaielor de ajutor
   umanitar, inclusiv alimente, medicamente şi combustibil.

   De asemenea, liderii cer Consiliului de Securitate al Naţiunilor Unite să
   ia o "decizie decisivă şi obligatorie" care să impună încetarea
   agresiunii.

   "Cerem Consiliului de Securitate să ia o decizie imediată prin care să
   condamne distrugerea barbară de către Israel a spitalelor din Fâşia Gaza
   şi să nu mai împiedice intrarea medicamentelor, alimentelor şi
   combustibilului", se arată în text.

   Rezoluţia a cerut, de asemenea, Curţii Penale Internaţionale să efectueze
   o anchetă cu privire la ceea ce a descris drept crime de război şi crime
   împotriva umanităţii comise de Israel împotriva poporului palestinian, în
   toate teritoriile palestiniene ocupate.

   De asemenea, rezoluţia a cerut tuturor ţărilor să înceteze exportul de
   arme şi muniţii către Israel, folosite de armata sa şi de "coloniştii
   terorişti care ucid palestinieni şi le distrug casele".

   În cadrul summitului s-a afirmat că o "pace justă, durabilă şi
   cuprinzătoare" este singura cale de a garanta securitatea şi stabilitatea
   pentru populaţia din regiune.

   "Protecţia împotriva ciclurilor de violenţă şi a războaielor nu va fi
   realizată fără a pune capăt ocupaţiei israeliene. ... Considerăm Israelul,
   puterea de ocupaţie, responsabil pentru continuarea şi agravarea
   conflictului ca urmare a agresiunii sale împotriva drepturilor omului",
   spun liderii arabi şi musulmani.

Armata israeliană anunță că va ajuta la evacuarea bebeluşilor din cel mai mare
spital din Gaza

   ACTUALIZARE 21.10 Armata israeliană va ajuta duminică la evacuarea
   bebeluşilor din cel mai mare spital din Gaza, Al Shifa, a declarat sâmbătă
   purtătorul de cuvânt al armatei israeliene, contraamiralul Daniel Hagari,
   citat de France Presse şi Reuters.

   "Personalul spitalului Shifa a cerut ca mâine să ajutăm ca bebeluşii din
   secţia de pediatrie să ajungă la un spital mai sigur. Vom oferi asistenţa
   necesară", a spus Hagari într-o conferinţă de presă, citat de Agerpres.

   El nu a precizat numărul de bebeluşi afectaţi. Anterior în timpul zilei,
   ONG-ul israelian Physician for Human Rights-Israel a anunţat că "doi
   bebeluşi prematuri (sunt) morţi" după oprirea forţată a terapiei intensive
   neonatale din cauza lipsei de electricitate în acest spital.

   Organizaţia a avertizat de asemenea asupra riscului cu care se confruntă
   alţi "37 de bebeluşi prematuri" în acest serviciu din cauza luptelor
   dintre trupele israeliene şi luptători ai Hamas şi Jihadului Islamic, două
   mişcări islamiste palestiniene, în apropierea acestui stabiliment.

   Un chirurg de la unitatea care lucrează pentru Médecins sans frontieres
   (MSF), Mohammed Obeid, a anunţat decesele celor doi nou-născuţi şi a
   indicat că un pacient adult a murit de asemenea din cauza opririi
   aparatului de respiraţie artificială din lipsă de curent electric.

   "Vrem ca cineva să ne garanteze evacuarea pacienţilor, pentru că avem în
   jur de 600 de pacienţi internaţi", a declarat medicul într-o înregistrare
   audio publicată de MSF.

   În plus faţă de pacienţi, mii de persoane strămutate s-au refugiat în
   incinta spitalului, în timp ce Israelul bombardează fără încetare micul
   teritoriu palestinian ca răspuns la atacul fără precedent al Hamas pe
   teritoriul său la 7 octombrie, care a făcut aproximativ 1.200 de morţi,
   potrivit autorităţilor israeliene.

   Loviturile israeliene asupra Fâşiei Gaza au ucis peste 11.000 de
   palestinieni, potrivit Ministerului Sănătăţii al Hamas.

Hamas susține că a distrus peste 160 de ţinte militare israeliene în Gaza

   ACTUALIZARE 21.05 Brigăzile Izz el-Deen al-Qassam, aripa armată a grupării
   palestiniene Hamas, au declarat sâmbătă că au distrus total sau parţial
   peste 160 de ţinte militare israeliene în Gaza, inclusiv mai mult de 25 de
   vehicule în ultimele 48 de ore, informează Reuters.

   "Confruntarea este inegală, dar sperie şi îngrozeşte cea mai puternică
   forţă din regiune", a declarat purtătorul de cuvânt Abu Ubaida.

Liderul Hezbollah din Liban anunţă că mişcarea sa va continua să atace la
graniţa cu Israelul şi se laudă că foloseşte noi tipuri de arme

   ACTUALIZARE - 18.25 - Şeful puternicei mişcări Hezbollah din Liban, Sayyed
   Hassan Nasrallah, a declarat sâmbătă că gruparea sa armată foloseşte noi
   tipuri de arme şi a lovit noi ţinte în Israel în ultimele zile promiţând
   că frontul din sudul ţării împotriva inamicului său jurat va rămâne activ,
   relatează Reuters.

   A fost pentru a doua oară de la începutul războiului dintre Israel şi
   Hamas când Sayyed Hassan Nasrallah, secretarul general al Hezbollah, apare
   în public şi vorbeşte despre lupta cu Israelul. În primul său discurs,
   rostit la începutul acestei luni, el a declarat că există posibilitatea ca
   luptele de pe frontul libanez să se transforme într-un război în toată
   regula.

   Nasrallah a declarat sâmbătă că a avut loc „o îmbunătăţire” a
   operaţiunilor Hezbollah de-a lungul frontului cu Israelul. „A existat o
   îmbunătăţire cantitativă a numărului de operaţiuni, a dimensiunii şi a
   numărului de ţinte, precum şi o creştere a tipului de arme”, a declarat
   Nasrallah într-un discurs televizat.

   El a anunţat că Hezbollah a folosit o rachetă cunoscută sub numele de
   Burkan, descriind încărcătura explozivă a acesteia ca fiind între 300 şi
   500 de kilograme, şi a confirmat că grupul a folosit pentru prima dată
   drone cu explozibil.

   Nasrallah a declarat că grupul a lovit, de asemenea, pentru prima dată
   oraşul Kiryat Shmona din nordul Israelului, ca represalii pentru uciderea
   a trei fete şi a bunicii lor, în Liban, la începutul acestei luni.

   „Acest front va rămâne activ”, a promis el.

   Hezbollah are schimburi de tiruri cu forţele israeliene la frontiera
   libanezo-israeliană începând din 8 octombrie, cel puţin 70 dintre
   luptătorii săi fiind ucişi. De asemenea, mai mulţi civili au fost ucişi.

   Însă bombardamentele de tip „dinte pentru dinte” au fost în mare parte
   limitate la graniţă, iar Hezbollah a lovit în principal ţinte militare.

   Gruparea Hezbollah, fondată în 1982 de Gardienii Revoluţiei din Iran, este
   vârful de lance al unei alianţe de mişcări din regiune susţinute de
   Teheran, fiind ostilă Israelului şi Statelor Unite.

   Israelul şi-a înăsprit asediul asupra Fâşiei Gaza, condusă de Hamas, după
   atacul transfrontalier din 7 octombrie al grupării care, potrivit
   Israelului, a ucis aproximativ 1 200 de persoane, în timp ce peste 240 au
   fost luate ca ostatice în enclava palestiniană. Autorităţile sanitare din
   Gaza spun că peste 11.000 de persoane - multe dintre ele femei şi copii -
   au fost ucise de când Israelul a început atacul asupra micii fâşii de
   coastă cu 2,3 milioane de locuitori.

Armata israeliană anunţă două coridoare de evacuare şi o pauză „tactică” în
luptele din Gaza

   ACTUALIZARE 14.35 Forţele de Apărare Israeliene (IDF) le-au spus
   locuitorilor din nordul Fâşiei Gaza că vor pune la dispoziţie sâmbătă două
   coridoare de evacuare sigure care duc spre sud timp de câteva ore,
   potrivit DPA, citată de Agerpres.

   „Activităţile militare” vor fi oprite între orele 10:00 şi 14:00 (08:00 şi
   12:00 GMT) în „scopuri umanitare”, a anunţat armata pe platforma de
   socializare X.

   Armata a adăugat că va suspenda „tactic” activităţile militare timp de
   câteva ore în tabăra de refugiaţi Jabalia pentru a le permite civililor să
   fugă şi de acolo.

   „Pentru siguranţa dumneavoastră, vă rugăm să vă alăturaţi sutelor de mii
   de locuitori care s-au mutat în sud în ultimele zile”, a scris un purtător
   de cuvânt al armatei în arabă pe X.

   Rezidenţilor li se permite să folosească drumul de coastă al fâşiei de la
   Marea Mediterană şi unul care traversează centrul teritoriului.

Trei bebeluși din spitalul Al-Shifa au murit

   ACTUALIZARE 14.15 Trei bebeluși din unitatea de terapie intensivă
   neonatală a spitalului Al-Shifa din nordul Fâșiei Gaza au murit, după ce
   spitalul a fost „scos din funcțiune”, potrivit Ministerului Sănătății
   controlat de Hamas, sâmbătă, pe fondul focului israelian persistent din
   vecinătate, transmite CNN.

   Un medic spune că spitalul a fost „înconjurat din toate cele patru
   direcții”, estimând că 400 de persoane sunt tratate la spital și
   aproximativ 20.000 de persoane strămutate caută adăpost în unitate.

   Purtătorul de cuvânt al Ministerului Sănătății din Gaza, condus de Hamas,
   Ashraf al-Qidra, a declarat că a fost prins în interiorul complexului
   Al-Shifa.

Spitalul Al-Shifa a rămas fără combustibil, iar un nou-născut a murit. Oamenii
care au încercat să părăsească spitalul ar fi fost împușcați

   ACTUALIZARE 13.30 Ministerul Sănătății din Gaza, condus de Hamas, a
   declarat că operațiunile au fost suspendate la Al-Shifa din Gaza,
   transmite BBC.

   Un purtător de cuvânt al Ministerului Sănătății condus de Hamas a vorbit
   cu Reuters. Ei spun că Al-Shifa – cea mai mare unitate medicală din Gaza –
   a rămas fără combustibil.

   „Ca urmare, un nou-născut a murit în incubator, unde sunt 45 de copii”,
   spune Ashraf Al-Qidra.

   Marwan Abu Saada, un chirurg aflat în prezent în spitalul Al-Shifa, spune
   că principala unitate de terapie intensivă (ATI) a fost lovită, iar
   sunetele împușcăturilor și bombardamentelor răsună „în fiecare secundă”.

   El spune că nimeni nu poate părăsi spitalul și nimeni nu poate intra.

   Medicul adaugă că acum nu există apă, mâncare sau electricitate în spital.

   De asemenea, mai multe persoane ar fi fost împușcate.

   „Oamenii care au încercat în această dimineață să se evacueze din spital
   au fost împușcați pe străzi”, spune Marwan Abu Saada.

   El spune că o echipă de ingineri a mers să verifice generatoarele care
   alimentează unitatea de terapie intensivă și neonatală, dar au fost, de
   asemenea, împușcați, lăsând un membru al echipei paralizat.

În Spitalul Al-Shifa „situația este catastrofală”: „Suntem la câteva minute
distanţă de o moarte iminentă”

   ACTUALIZARE 12.45 Agenţia umanitară Medici fără Frontiere citează pe X un
   chirurg care şi-a exprimat îngrijorarea faţă de „situaţia catastrofală”
   din interiorul spitalului Al-Shifa din oraşul Gaza, pe fondul
   intensificării loviturilor, relatează The Guardian.

   „În ultimele ore, atacurile împotriva spitalului Al-Shifa s-au
   intensificat în mod dramatic. Personalul nostru de la spital a raportat o
   situaţie catastrofală în interior în urmă cu doar câteva ore”, a postat
   agenţia umanitară pe X.

   „Un pacient care are nevoie de o intervenţie chirurgicală. Un pacient este
   deja în comă în secţia noastră. Nu putem să ne evacuăm şi să lăsăm aceşti
   oameni înăuntru. În calitate de medic, eu jur să ajut oamenii care au
   nevoie de ajutor”, spune chirurgul citat de Medici fără Frontiere .

   Organizaţia a precizat că în prezent nu a putut contacta niciunul dintre
   angajaţii săi din spital.

   La rândul său, directorul spitalului Al-Shifa, Muhammad Abu Salmiya, a
   avertizat într-o intervenţie la Al-Jazeera: „Suntem la câteva minute
   distanţă de o moarte iminentă”, pacienţii murind „cu fiecare minut”.

   El a vorbit cu Al-Jazeera din interiorul unităţii medicale asediate.

   „Tot ce pot spune este că am început să pierdem vieţi. Pacienţii mor cu
   fiecare minut, victimele şi răniţii mor şi ei - chiar şi bebeluşii din
   incubatoare. Am pierdut un bebeluş în incubator, am pierdut, de asemenea,
   un tânăr în unitatea de terapie intensivă. Complexul spitalului este
   izolat, iar clădirile spitalului sunt vizate. Orice persoană care se
   deplasează în interiorul complexului este vizată (n.r. - nu a precizat de
   către cine este vizată, dar Israelul acuză Hamas că se foloseşte de
   scuturi umane). Forţele de ocupaţie israeliene se află în exterior,
   împiedicând orice persoană să se deplaseze...Suntem complet izolaţi de
   întreaga lume, suntem la câteva minute distanţă de o moarte iminentă”, a
   relatat directorul pentru Al-Jazeera.

   El a adăugat că spitalul a fost lăsat fără energie electrică, internet,
   apă şi provizii medicale. Comentariile sale au fost subtitrate de Al
   Jazeera, menţionează The Guardian.

   Loviturile s-au înmulţit în apropierea spitalului Al-Shifa, unde se spune
   că s-ar fi adăpostit peste 50.000 de persoane, adaugă The Guardian.

Palestinienii spun că trupele israeliene avansează în mod constant spre spitalul
Al-Shifa

   ACTUALIZARE 12.35 Palestinienii spun că trupele israeliene puteau fi
   văzute sâmbătă în vecinătatea spitalului Al-Shifa, cel mai mare din Gaza,
   acolo unde Israelul spune că se află principalul centru de comandă al
   Hamas, localizat sub spital, relatează The Times of Israel, potrivit
   căruia armata israeliană a anunţat că extinde pentru sâmbătă pauza
   umanitară de la patru la şapte ore, pentru a permite evacuarea populaţiei
   palestiniene, transmite News.ro.

   Mii de civili s-au adăpostit în complexul Al-Shifa în ultimele săptămâni,
   dar mulţi au fugit vineri, pe măsură ce trupele israeliene s-au apropiat
   şi Israelul a extins accesul la rutele sigure de evacuare spre sud.

   Abdallah Nasser, care locuieşte în apropiere de spital, a declarat
   telefonic pentru AP că armata israeliană avansează spre centrul oraşului
   venind dinspre flancurile sale de sud şi de nord.

   „Se confruntă cu o rezistenţă puternică, dar avansează”, a declarat el.

   Mohammed al-Masri, unul dintre cei mulţi care încă se adăpostesc la
   spital, spune că de la un etaj mai înalt a putut vedea trupele israeliene
   apropiindu-se, venind dinspre vest.

   „Sunt aici. Sunt vizibile”, a declarat el.

   Imagini în direct din zonă păreau să arate lupte grele în apropierea
   spitalului, cu sunete constante de focuri de armă şi explozii.

   Purtătorul de cuvânt în limba arabă al Forţelor de Apărare ale Israelului
   (IDF), locotenent-colonelul Avichay Adraee, a declarat pe X că drumul
   Salah a-Din va fi deschis pentru circulaţia spre sud pentru un total de
   şapte ore sâmbătă, între orele locale (şi ale României) 9.00 şi 16.00. În
   zilele precedente, coridorul umanitar Salah a-Din a fost deschis între
   patru şi şase ore.

   Adraee spune că IDF va permite, de asemenea, palestinienilor să plece spre
   sudul Fâşiei Gaza prin intermediul drumului de coastă al Fâşiei. În plus,
   el spune că IDF va face „pauze tactice în activităţile militare” din
   tabăra de refugiaţi Jabaliya sâmbătă, între orele 10.00 şi 14.00, pentru
   ca rezidenţii să poată ajunge la coridoarele umanitare pentru a se evacua
   spre sud.

Marş pro-palestinian, în Londra

   ACTUALIZARE 12.30 Zeci de mii de persoane sunt aşteptate să iasă sâmbătă
   pe străzile Londrei pentru un marş pro-palestinian, care se va desfăşura
   sub o puternică supraveghere din partea poliţiei în weekendul comemorării
   armistiţiului Primului Război Mondial, relatează AFP, citată de News.ro.

   La puţin peste o lună de la atacul mortal al mişcării islamiste
   palestiniene Hamas asupra Israelului, care, ca represalii, a bombardat
   masiv Fâşia Gaza, manifestanţii, deja prezenţi în număr mare în capitală
   în weekendurile precedente, cer o încetare a focului.

   Organizarea acestui marş, împotriva avizului guvernului, s-a transformat
   într-o criză politică. Ministrul de Interne, Suella Braverman, se află
   acum într-o situaţie politică precară, după ce a pus la îndoială
   neutralitatea poliţiei, care a refuzat să interzică demonstraţia.

   Premierul Rishi Sunak l-a avertizat pe şeful poliţiei londoneze, Mark
   Rowley, că îl va trage la „răspundere” pentru orice excese, în special
   dacă manifestanţii vor perturba comemorările de Ziua Armistiţiului,
   programate să aibă loc în acelaşi timp în capitală.

   „Mulţumită celor care au luptat pentru această ţară şi pentru libertatea
   pe care o preţuim, cei care doresc să manifesteze o pot face, dar trebuie
   să o facă într-un mod respectuos şi paşnic”, a declarat Downing Street
   într-un comunicat, vineri seara.

   Traseul marşului, care ar urma să înceapă la prânz (ora 14:00, ora
   României), evită cu grijă zona Whitehall, unde urmează să aibă loc
   ceremonia principală în prezenţa premierului.

   De la începutul conflictului, care a făcut mii de victime, Marea Britanie
   a înregistrat o creştere a actelor antisemite şi islamofobe. Vineri, în
   oraşul Rochdale, din apropiere de Manchester, doi adolescenţi au fost
   inculpaţi pentru că au scris cu spray cuvintele „Free Palestine”
   (Eliberaţi Palestina) pe un monument dedicat soldaţilor britanici ucişi în
   luptă.

   Potrivit unui sondaj publicat de ziarul conservator The Telegraph, 52%
   dintre britanici consideră că marşul ar fi trebuit să fie interzis.
   Această proporţie creşte la 72% în rândul alegătorilor conservatori.

Atacuri pe teritoriul Libanului

   ACTUALIZARE 12.20 Un raid israelian a vizat sâmbătă un vehicul în sudul
   Libanului, la aproximativ 45 km nord de graniţa comună, în primul atac în
   profunzime pe teritoriul libanez de la începutul ostilităţilor în
   octombrie, a relatat o instituţie media de stat, preluată de AFP, citată
   de Agerpres.

   Agenţia oficială de ştiri ANI, care nu a raportat victime, a declarat că
   „o dronă inamică a vizat o camionetă care se afla într-o livadă din
   regiunea Zahrani”, pe coasta libaneză.

   Schimburile zilnice de focuri dintre Hezbollah şi Israel s-au limitat în
   general la zona de frontieră dintre cele două ţări de la începutul
   războiului declanşat de atacurile sângeroase asupra teritoriului israelian
   de către organizaţia islamistă palestiniană Hamas la 7 octombrie.

   Este pentru prima dată când un obiectiv a fost vizat de un raid israelian
   atât de departe de graniţă.

   Jurnaliştii nu au putut să se apropie de locul vizat, o plantaţie de
   banane, deoarece armata libaneză a interzis accesul.

   Raidul are loc cu câteva ore înainte de un discurs aşteptat al liderului
   puternic al Hezbollah, Hassan Nasrallah, programat pentru ora 13:00 GMT.

   Bombardamentele au continuat de ambele părţi ale frontierei sâmbătă
   dimineaţă, potrivit ANI şi unui jurnalist al AFP din nordul Israelului.

   Vineri, purtătorul de cuvânt al forţelor armate israeliene (IDF), Daniel
   Hagari, a declarat că Israelul "atacă pe scară largă în nord" ca răspuns
   la trei "infiltrări" de drone.

   Hezbollah a revendicat responsabilitatea pentru mai multe atacuri la
   graniţa de nord a Israelului, inclusiv trei atacuri cu drone, dintre care
   unul a vizat o cazarmă a armatei israeliene.

   Hezbollah a anunţat vineri moartea a şapte dintre luptătorii săi, ceea ce
   a ridicat la 68 numărul total al militanţilor ucişi de când a început să
   bombardeze poziţiile israeliene în semn de solidaritate cu Hamas, aliatul
   său.

   Cel puţin 90 de persoane au fost ucise de partea libaneză în total în
   confruntările transfrontaliere, conform unui bilanţ al AFP. Şase soldaţi
   şi doi civili au fost ucişi de partea israeliană.

Alarmele au sunat în nordul Israelului

   ACTUALIZARE 10.30 Alarmele care anunţă o posibilă infiltrare a dronelor au
   sunat sâmbătă dimineaţa în oraşul Kiryat Shmona din nordul Israelului şi
   în mai multe localităţi din apropiere, în Galileea Superioară, în
   apropiere de graniţa cu Libanul. În acelaşi timp, sirenele pentru rachete
   care se apropie au sunat în comunitatea Margaliot din aceeaşi zonă,
   relatează The Times of Israel.

   Alertele vin după ce, vineri, Hezbollahul a lansat trei drone încărcate cu
   explozibil asupra poziţiilor armatei israeliene din nordul Israelului,
   rănind soldaţi.

   Gruparea teroristă a efectuat, de asemenea, zeci de atacuri cu rachete şi
   rachete în ultimele săptămâni asupra Israelului.

   Pe de altă parte, armata israeliană a anunţat sâmbătă că peste noapte au
   fost lovite în Gaza locaţii Hamas din aer, de pe uscat şi de pe mare, iar
   11 avanposturi ale mişcării palestiniene au fost capturate în nordul
   Fâşiei Gaza de la începutul războiului

   În operaţiunile de peste noapte, trupele Brigăzii Nahal au găsit şi
   ulterior au distrus o intrare de tunel în apropierea unei şcoli, a anunţat
   armata israeliană.

   Între timp, Brigada 215 a identificat un grup de agenţi Hamas care se
   apropiau de trupele Brigăzii Givati şi a dirijat un avion pentru a-i lovi,
   precizează Forţele de Apărare.

   IDF spune că Marina a efectuat, de asemenea, lovituri peste noapte, vizând
   clădiri folosite de agenţi Hamas în nordul Fâşiei Gaza. Unele dintre
   aceste lovituri au fost dirijate cu ajutorul forţelor terestre.

   Depozite de arme, inclusiv cele aparţinând forţelor navale ale Hamas, au
   fost lovite de către Marina Militară, adaugă IDF.

   Acţiunile armatei israeliene au fost urmate de o ploaie de rachete trase,
   sâmbătă dimineaţă, asupra comunităţilor israeliene din apropierea graniţei
   cu Gaza. Deocamdată nu se cunosc efectele acestor atacuri, scrie The Times
   of Israel.

Un copil este ucis la fiecare 10 minute în Fâșia Gaza

   ACTUALIZARE 10.00 Un copil este ucis, în medie, la fiecare 10 minute în
   Fâșia Gaza, a declarat vineri directorul general al Organizației Mondiale
   a Sănătății, Tedros Adhanom Ghebreyesus, în fața Consiliului de Securitate
   al ONU, avertizând: „Nimeni nu este în siguranță”, transmite Reuters.

   El a spus că jumătate din cele 36 de spitale din Gaza și două treimi din
   centrele sale de asistență medicală primară nu funcționează, iar cele care
   funcționeazăsunt depășite, descriind sistemul de sănătate ca fiind „în
   genunchi”.

   Citește continuarea AICI

Preşedintele iranian spune că este nevoie de acţiune, nu de vorbe

   ACTUALIZARE 9.50 Preşedintele iranian Ebrahim Raisi a declarat sâmbătă că
   a venit timpul să se acţioneze în legătură cu conflictul din Gaza, mai
   degrabă decât să se vorbească, înaintea unei deplasări în Arabia Saudită
   pentru a participa la un summit privind războiul dintre Israel şi
   organizaţia islamistă palestiniană Hamas, potrivit Reuters.

   „Gaza nu este o arenă pentru cuvinte. Ar trebui să fie pentru acţiune.
   Astăzi, unitatea ţărilor islamice este foarte importantă”, a declarat
   Raisi pe aeroportul din Teheran, înainte de a pleca spre summitul
   naţiunilor arabe şi islamice din capitala Arabiei Saudite, Riad.

   Este prima vizită în Arabia Saudită a unui şef de stat iranian de când
   Teheranul şi Riadul au pus capăt anilor de ostilitate în cadrul unui acord
   intermediat de China în martie.

   „Summitul va trimite un mesaj puternic instigatorilor la război din
   regiune şi va duce la încetarea crimelor de război din Palestina. America
   spune că nu doreşte o extindere a războiului şi a trimis mesaje Iranului
   şi mai multor ţări (în acest sens - n.r.). Dar aceste declaraţii nu sunt
   în concordanţă cu acţiunile Americii. Maşina de război din Gaza este în
   mâinile Americii, care împiedică încetarea focului în Gaza şi extinde
   războiul. Lumea trebuie să vadă adevărata faţă a Americii”, a declarat
   ministrul iranian de externe, Hossein Amirabdollahian, care îl însoţeşte
   pe Raisi, citat de site-ul guvernului, Padolat.

Spitalul Al-Shifa, înconjurat de forțele israeliene

   ACTUALIZARE 9.20 Israelul bombardează intens nordul Fâșiei Gaza. Trupele
   și blindatele israeliene se concentrează, acum, în jurul spitalelor sub
   care s-ar găsi centrele operaționale ale Hamas și chiar liderul grupării.

   Cel mai mare spital din Gaza, Al-Shifa, este înconjurat de forțele
   israeliene. Lupte intense au avut loc în zonă, Israelul spunând că a ucis
   zeci de luptători Hamas, transmite BBC.

   Organizația internațională de caritate MSF spune că atacurile asupra
   Al-Shifa s-au intensificat peste noapte și că a pierdut contactul cu
   medicii care lucrează acolo.

   Alte trei spitale importante din Gaza sunt, de asemenea, acum în prima
   linie.

   Israelul a acuzat în mod repetat Hamas că folosește Al-Shifa pentru a
   ascunde un centru de comandă subteran, dar personalul spitalului a negat
   acest lucru.

OMS cere încetarea focului

   ACTUALIZARE 8.30 Organizaţia Mondială a Sănătăţii este „extrem de
   tulburată” de informaţiile privind atacurile israeliene în apropierea
   spitalului Al-Shifa din oraşul Gaza, a transmis directorul general al OMS,
   Tedros Adhanom Ghebreyesus, sâmbătă dimineaţă, într-o declaraţie citată de
   CNN.

   „Mulţi lucrători din domeniul sănătăţii cu care am fost în contact au fost
   forţaţi să părăsească spitalul în căutarea siguranţei”, a spus Ghebreyesus
   pe X (fostul Twitter), adăugând: „Mulţi dintre miile de oameni care se
   adăpostesc în spital sunt forţaţi să plece din cauza riscurilor la adresa
   securităţii, în timp ce mulţi rămân acolo”.

   Un medic din Spitalul Al-Shifa a postat un videoclip pe Instagram vineri
   seară, descriind ceea ce a auzit şi a văzut în mijlocul „bombardamentelor
   puternice” din apropiere.

   „Ocupaţia acum bombardează puternic zonele învecinate şi curtea Spitalului
   Al-Shifa. Spitalul este supraaglomerat cu răniţi şi nu există nici măcar
   spaţiu pentru tratament medical”, a spus medicul identificat ca Ezz Lulu
   într-o traducere a videoclipului.

   Videoclipul postat vineri seară de Ministerul Palestinian al Sănătăţii la
   Ramallah arată, de asemenea, fum greu care se ridică din spatele
   spitalului Al-Shifa şi lumini pe cer, cu explozii frecvente.

   Armata israeliană a susţinut că un „un proiectil rătăcit lansat din
   interiorul Fâşiei Gaza” a fost responsabil pentru lovitura asupra
   spitalului Al-Shifa.

   OMS a declarat că a verificat peste 250 de atacuri asupra unor obiective
   medicale din Gaza şi Cisiordania începând cu 7 octombrie, inclusiv cinci
   atacuri la spitale din Fâşia Gaza într-o singură zi săptămâna trecută.

   „Facem apel acum la o încetare a focului umanitară”, a fost mesajul OMS.

Armata israeliană spune că peste 100.000 de locuitori din Gaza au plecat spre
sud în ultimele zile

   ACTUALIZARE 7.15 Daniel Hagari, un purtător de cuvânt al armatei
   israeliene, a oferit o actualizare a situației civililor care se
   deplasează din nordul Fâșiei Gaza, în timp ce Israelul își continuă
   loviturile, potrivit BBC.

   El spune că peste 100.000 de palestinieni din Gaza s-au mutat din nordul
   în sudul Fâșiei în ultimele două zile.

   Coridoare umanitare au fost deschise pentru a permite oamenilor să se
   evacueze, în timp ce Israelul își continuă campania în Gaza.

Arabia Saudită va găzdui sâmbătă un summit comun arabo-islamic

   ACTUALIZARE 7.10 Arabia Saudită va găzdui sâmbătă un Summit Extraordinar
   Comun Arabo - Islamic, ca răspuns la „circumstanţele fără precedent din
   Gaza”, potrivit unui comunicat publicat de Ministerul Afacerilor Externe
   saudit sâmbătă dimineaţă, relatează CNN.

   Arabia Saudită urma să găzduiască iniţial summiturile arabe şi islamice
   sâmbătă, dar a decis să combine cele două evenimente după consultări cu
   Liga Statelor Arabe şi cu Organizaţia Cooperării Islamice.

   Times of Israel relatează că liderii arabi şi preşedintele Iranului se
   află sâmbătă în capitala Arabiei Saudite pentru summit-uri care se
   aşteaptă să accentueze cererile ca războiul Israelului din Gaza împotriva
   Hamas să se încheie înainte ca violenţele să se extindă în alte ţări.

   Liga Arabă îşi propune să demonstreze „cum vor acționa arabii pe scena
   internaţională pentru a opri agresiunea, a sprijini Palestina şi poporul
   său, a condamna ocupaţia israeliană şi a o face răspunzătoare pentru
   crimele sale”, a declarat secretarul general adjunct al organizaţiei,
   Hossam Zaki, conform Times of Israel.

   Însă gruparea teroristă Jihadul Islamic Palestinian a declarat vineri că
   nu „se aşteaptă la nimic” de la întâlnire, criticând liderii arabi pentru
   întârziere.

Aproximativ 200.000 de oameni au rămas fără casă în Fâşia Gaza

   ACTUALIZARE 7.00 Cel puţin 45% dintre locuinţele din Fâşia Gaza au fost
   distruse sau avariate până la 4 noiembrie, iar 200.000 de oameni nu mai au
   casă, anunţă Biroul ONU de Coordonarea Acţiunilor Umanitare (OCHA),
   relatează CNN.

   Fâşia Gaza este una dintre cele mai dens populate locuri din lume - 500 de
   persoane pe 100 de metri pătraţi în multe zone -, potrivit Comisiei
   Europene (CE).

   Israelul a desfăşurat multiple atacuri aeriene la aproximativ un kilometru
   de punctul de trecrea frontierei de la Rafah - singurul care nu este
   controlat de către Israel. Punctul de trecere a frontierei, controlat de
   Egipt, a fost mai ales închis după ce Hamas a lansat un atac fără
   precedent în Israel la 7 octombrie.

   Partea de nord a Fâşiei Gaza nu mai are electrcitate şi nici combustibil
   de la 11 octombrie.

   O treime dintre spitalele din enclavă au fost nevoite să înhidă, iar cele
   care au rămas deschise operează cu electricitate limitată şi fără
   anestezie şi apă curată, denunţă OCHA.

   Toate brutăriile din nordul enclavei au fost închise, fie din cauza
   avariilor, fie din cauza lipsei de combustibil.

   Singura centrală electrică din Fâşia Gaza a rămas fără combustibil, iar
   instalaţia de desalinizarea apei din nordul Fâşiei Gaza a fost de asemenea
   închisă.

   Sute de mii de civili rămân fără apă potabilă.

   Majoritatea staţiilor de pompare a apei uzate nu funcţionează.

   Reprezentanţi ONU raportează că 14 spitale şi 71% dintre instituţiile
   medicale care asigură îngrijir de bază au fost închise.

Cronologia evenimentelor de vineri, 10 noiembrie 2023

IDF spune că atacul de la spitalul Shifa a fost cauzat de un proiectil eșuat al
Hamas

   ACTUALIZARE 23:12 Armata israeliană și-a declinat responsabilitatea pentru
   proiectilul care a lovit spitalul al-Shifa, vineri, spunând că acesta a
   fost tras din Gaza și că a fost un nou atac eșuat al Hamas.

   „Astăzi, mai devreme, IDF a primit informații cu privire la un atac
   împotriva spitalului Shifa, în orașul Gaza. Reprezentanții Hamas din Fâșia
   Gaza au susținut imediat că acesta a fost un atac al IDF”, a spus Richard
   Hecht, unul dintre purtătorii de cuvânt ai armatei israeliene.

   Conform acesteia, după examinarea sistemelor sale operaționale, concluzia
   este că un „proiectil tras greșit”, lansat de organizațiile teroriste din
   Fâșia Gaza, a lovit spitalul Shifa.

   Hecht a mai spus că proiectilul a fost menit să țintească „trupele IDF
   care acționau în vecinătate”.

Israelul și-a revizuit bilanțul deceselor de după atacul din 7 octombrie

   ACTUALIZARE 22:48 Israelul și-a revizuit bilanțul deceselor după atacul
   terorist din 7 octombrie la „în jur de 1.200” de morți, după ce cifra
   anterioară dată de autoritățile israeliene fusese de 1.400.

   Purtătorul de cuvânt al diplomației israeliene, Lior Haiat, a spus că
   numărul revizuit este o consecință a faptului că multe dintre cadavre nu
   au putut fi identificate după atac, iar după o analiză mai amănunțită, „se
   crede că unele dintre ele aparțin teroriștilor, nu sunt victime
   israeliene”.

IDF: Peste 100.000 de oameni din nordul Gaza au fugit spre sud în ultimele două
zile

   ACTUALIZARE 22:14 Peste 100.000 de locuitori din nordul Fâşiei Gaza au
   fugit spre sud în ultimele două zile, în timp ce forţele israeliene
   operează „adânc în oraşul Gaza”, a declarat, vineri, purtătorul de cuvânt
   al armatei israeliene, contra-amiralul Daniel Hagari.

   Într-o conferință televizată, Hagari a declarat că sunt în curs de
   desfăşurare eforturi pentru eliberarea ostaticilor deţinuţi în Fâşia Gaza,
   dar că astfel de eforturi necesită timp.

   „Lucrăm tot timpul şi cu iniţiativă privind o serie de eforturi pentru
   returnarea ostaticilor. Aceste eforturi sunt complexe, nu sunt finale. Ele
   necesită timp, vor dura ceva timp”, a adăugat el.

Unul dintre spitalele din orașul Gaza nu mai are curent și apă

   ACTUALIZARE 21:34 Semiluna Roșie palestiniană transmite că Spitalul
   Indonezian din Gaza, acolo unde s-au purtat lupte între Hamas și trupele
   israeliene, a rămas fără electricitate, apă și internet.

   Nebal Farsakh, purtătoare de cuvânt la organizația umanitară spune că
   chirurgii și medicii trebuie să folosească torțe pentru a putea să-și
   ajute pacienți din cauza lipsei de curent.

   „Vor munci în niște condiții în care niciun profesionist medical din lume
   nu trebuie să lucreze în circumstanțe obișnuite”, a declarat Farsakh.

   Ea a avertizat, de asemenea, că serviciile de la acst spital vor fi oprite
   curând, din cauza faptului că unitatea rămâne fără resurse.

Peste 100 angajați umanitari ai ONU uciși în război

   ACTUALIZARE 21:24 Cel puțin 101 de angajați ai principalei agenții ONU
   care lucrează în teritoriile palestiniene au fost uciși în Gaza, din 7
   octombrie și până acum, conform agenției în cauză (UNRWA), citată de CNN.

   UNRWA a anunțat bilanțul deceselor într-o postare pe rețelele sociale, de
   vineri.

   „Mame, tați, profesori, asistente medicale, doctori, paznici,
   logisticieni, personal de sprijin, toți au murit în serviciul comunității
   lor. Le onorăm memoria și serviciul”, a transmis UNRWA.

   Anterior, șeful UNRWA, Philippe Lazzarini a spus că este „devastat” de
   morțile colegilor lui și a cerut, din nou, un armistițiu umanitar.

   Agenția ONU are peste 10.000 de oameni trimiși să lucreze în Gaza, conform
   site-ului său.

UE trimite noi zboruri cu ajutoare umanitare. Trei vor pleca de la București

   ACTUALIZARE 20:36 Uniunea Europeană a organizat șase noi zboruri cu
   ajutoare umanitare spre Gaza, într-o încercare de a aduce noi provizii
   vitale în enclavă, a anunțat blocul european, vineri, conform CNN.

   Într-un comunicat de presă, Uniunea Europeană a transmis că „zborurile
   pentru podul aerian umanitar sunt programate în zileel următoare”.

   Două dintre aceste zboruri vor pleca din Brindisi, în sudul Italiei,
   vineri și sâmbătă, și vor duce cu ele „55 de tone de obiecte donate din UE
   pentru Programul Alimentar Global”.

   Alte trei zboruri vor pleca de la București, săptămâna viitoare, și vor
   avea la bord corturi și saltele donate de România. Ultimul zbor va pleca
   din Ostend, în Belgia, la finalul lunii și va duce provizii de la
   agențiile ONU și alți parteneri umanitari.

   „În toal, asta aduce totalul zborurilor umanitare ale UE la 14 în ultimele
   săptămâni cu peste 550 de tone de ajutoare de urgență pentru poporul din
   Gaza, transportate în Egipt pentru o desfășurare rapidă pe la punctul
   Rafah”.

   Conducerea blocului european a subliniat constant nevoia de a trimite mai
   multe ajutoare umanitare în Gaza, șefa Comisiei Europene, Ursula von der
   Leyen spunându-le ambasadorilor europeni, luni, că „volumul de ajutor
   trimis este mult prea mic pentru nevoile masive din Fâșia Gaza”.

   Vineri, comisarul european pentru gestionarea crizelor, Janez Lenarcic, a
   avertizat că lumea se confruntă, în prezent cu o „catastrofă umanitară în
   Fâșia Gaza”.

   În ciuda cvadruplării finanțării pe ajutoare umanitare și creșterea
   angajamentelor cu partenerii săi, blocul european rămâne foarte sever
   limitat de „accesul dramatic de insuficient și de nesigur la ajutoare
   umanitare”, a adăugat Lenarcic.

IDF răspunde acuzațiilor Hamas și spune că „nu trage în spitale” dar că „face ce
trebuie făcut”

   ACTUALIZARE 19:53 Unul dintre purtătorii de cuvânt ai IDF a răspuns,
   vineri seară, la acuzațiile conform cărora ar fi tras focuri de armă spre
   un spital din Gaza. Richard Hecht spune că armata israeliană nu trage în
   spitale, dar că „facem ce trebuie făcut”, dacă Hamas trage din spitale.

   „Dacă vedem teroriști ai Hamas care trag din spitale, atunci vom face ce e
   de făcut.

   Suntem conștienți de sensibilități. Dacă vedem teroriști, îi vom ucide. Nu
   aruncăm bombe, acum, asupra Shifa sau Rantisi (n. red. – două dintre
   spitalele din Gaza)”, a spus oficialul israelian.

Zeci de copii palestinieni cu cancer, evacuați în Egipt și Iordania

   ACTUALIZARE 19:21 În jur de 12 copii cu cancer și alte afecțiuni ale
   sângelui au fost evacuați, împreună cu rudele lor, din Gaza în Egipt și
   Iordania pentru a-și putea continua tratamentul în siguranță, anunțat OMS,
   vineri, citată de CNN.

   Mai mulți copii urmează să fie evacuați în zilele următoare, ca parte a
   acestei inițiative, a mai transmis OMS.

   Guvernul iordanian anunțase, anterior, marți, că va primi copii cu cancer
   din Palestina.

   Cele două spitale oncologice din Gaza au fost „copleșite, subfinanțate,
   expuse atacurilor și, din cauza lipsei de securitate, obligate să se
   închidă”, conform comunicatului OMS, care adaugă și că războiul dintre
   Israel și Hamas a restricționat puternic intrarea bunurilor medicale
   esențiale, inclusive cele pentru chimioterapie.

Semiluna Roșie palestiniană susține că lunetişti israelieni au tras într-un
spital din oraşul Gaza

   ACTUALIZARE 18:52 Semiluna Roşie palestiniană a afirmat că focuri ale
   soldaţilor de elită israelieni, vineri, asupra spitalului Al-Quds din
   oraşul Gaza, au provocat moartea unei persoane şi au rănit alte 20, în
   timp ce lupte intense între armata israeliană şi gruparea Hamas se dau în
   această zonă.

   „Confruntări violente au loc la ora actuală, iar lunetişti de elită ai
   ocupaţiei trag asupra spitalului Al-Quds, făcând victime printre
   persoanele strămutate”, a declarat organizaţia medicală într-un comunicat.

   „Mai multe tancuri israeliene au încercuit patru spitale din sectorul”
   respectiv, a comunicat, la rândul său, biroul de presă al guvernului
   Hamas, menţionând spitalul de pediatrie şi oncologie al-Rantissi ,
   spitalul de psihiatrie, spitalul de pediatrie Nasr şi spitalul
   oftalmologic.

   Imagini transmise de spitalul al-Rantissi arată tancuri israeliene
   vizibile din interioriul unităţii spitaliceşti.

   Spitalul al-Rantissi, precum şi spitalul al-Shifa şi spitalul indonezian
   au fost vizate de lovituri cu rachete în cursul nopţii de joi spre vineri,
   a susținut Hamas.

   Imagini ale AFPTV arată trupuri învelite în pături în faţa spitalului
   al-Shifa, cel mai mare din Fâşia Gaza, după o lovitură asupra complexului
   unde s-au refugiat zeci de mii de persoane strămutate, făcând 13 morţi,
   potrivit guvernului Hamas din Gaza.

   Directorul general al spitalului, Mohammed Abu Salmiya, a acuzat trupele
   israeliene că ar fi la originea atacului. Armata israeliană a refuzat până
   la această oră să facă vreun comentariu.

   Un purtător de cuvânt al armatei israeliene a informat, joi seara, despre
   importante operaţiuni într-o zonă „foarte, foarte aproape” de acest
   spital.

   Directorul spitalului al-Shifa a afirmat, între altele, că a primit
   „aproximativ 50 de trupuri după bombardamentul de vineri dimineaţă asupra
   unei şcoli” în oraşul Gaza, unde se adăposteau foarte multe persoane
   strămutate.

   „Mai multe tancuri s-au postat la 200 de metri de şcoala al-Buraq pe
   strada al-Nasr”, a transmis, la rândul său, Hamas.

   Trupele israeliene spun că vizează un „cartier militar”, adiacent
   al-Shifa, despre care susţin că ar fi „inima” activităţilor operaţionale
   şi de recunoaştere ale Hamas.

Rafah a rămas închis pe tot parcursul zilei de vineri

   ACTUALIZARE 18:30 Punctul Rafah, folosit pentru evacuarea din Fâşia Gaza
   în Egipt, a rămas închis pentru tranzitul persoanelor pe întreg parcursul
   zilei de vineri, transmite Ministerul Afacerilor Externe. Ca urmare, o
   evacuare a cetăţenilor români şi a membrilor de familie care au primit
   aprobare în acest sens va fi posibilă după redeschidere.

   MAE precizează că Oficiul de Reprezentare al României la Ramallah rămâne
   în contact permanent cu cetăţenii români şi membrii de familie care au
   solicitat evacuarea din Fâşia Gaza.

   În cursul zilei de vineri, o a treia echipă consulară mobilă din cadrul
   Unităţii de Reacţie Rapidă a Celulei de Criză MAE s-a deplasat la Cairo în
   vederea sprijinirii demersurilor specifice în teren.

   Celula de Criză Interinstituţională, prin intermediul misiunilor
   diplomatice ale României la Cairo şi Tel Aviv, continuă dialogul cu
   autorităţile egiptene şi israeliene până la finalizarea operaţiunilor.

   Ministerul Afacerilor Externe a informat, joi seara, că 41 de cetăţeni
   români şi membri de familie ai acestora au ieşit din Fâşia Gaza prin
   punctul de frontieră Rafah şi se află pe teritoriul egiptean, în drum spre
   Cairo.

   În cursul acestei săptămâni, primul grup de cetăţeni români şi membri de
   familie evacuaţi din Gaza, în total 93 de persoane, a ajuns în siguranţă
   la Bucureşti.

Erdogan spun că Israelul „va trebui să dea socoteală” pentru „crimele împotriva
umanităţii”

   ACTUALIZARE 18:11 Preşedintele Turciei, Recep Erdogan, a declarat, vineri,
   că Israelul va trebui „să dea socoteală” pentru „crimele împotriva
   umanităţii” comise împotriva populaţiei civile în Fâşia Gaza.

   „Vor trebui să dea socoteală pentru distrugerea a zeci de mii de vieţi.
   Desigur, vor trebui să dea socoteală şi pentru opresiune. Iar aceia care
   sunt părtaşi la această crimă vor da socoteală în faţa istoriei, mai întâi
   în faţa umanităţii şi apoi în faţa propriei lor conştiinţe”, a spus
   Erdogan.

   „Se trăieşte o catastrofă, o nenorocire, o crimă împotriva umanităţii în
   faţa lumii întregi”, a continuat preşedintele turc, referindu-se la
   bombardamentele israeliene asupra Fâşiei Gaza.

   El a acuzat în plus Israelul că „încearcă să edifice de 75 de ani un stat
   pe pământurile spoliate poporului palestinian”, adăugând că legitimitatea
   acestui stat „poate fi pusă sub semnul întrebării din cauza propriului său
   fascism”.

   Numărul morţilor în urma bombardamentelor israeliene în Fâşia Gaza a
   ajuns, vineri, la 11.078, potrivit ultimului bilanţ comunicat de guvernul
   condus de gruparea Hamas. Dintre aceste victime, 4.506 sunt copii, 3.027
   femei şi 678 vârstnici. Numărul răniţilor a ajuns la 27.490, conform
   aceluiaşi bilanţ al Hamas.

Spitale înconjurate de tancuri

   ACTUALIZARE 17:51 Spitalul Al-Shifa din orașul Gaza, care a fost lovit de
   cel puțin un proiectil în ziua de vineri, mai are doar 24 de ore de
   energie pentru a rămâne operațional spune doctorul Ashraf al-Qudra,
   purtătorul de cuvânt al ministerului sănătății din enclavă, citat de BBC.

   Într-o declarație telefonică, oficialul palestinian a spus că forțele
   israeliene se află în jurul spitalului și că alte două spitale din
   vecinătate, Rantisi și Al-Nasr, au fost înconjurate de tancuri israeliene.

   El a mai spus că zona din jurul spitalului Al-Shifa, cel mai mare din
   Gaza, a fost lovită de până la cinci ori astăzi, provocând avarii
   maternității și altor părți din complex.

   Numărul bombardamentelor nu a putut fi verificat independent, însă imagini
   video verificate arată un proiectil care lovește curtea spitalului și pare
   să rănească grav cel puțin o persoană.

   „Dacă spitalul iese din funcțiune, va fi un dezastru pentru populația
   orașului”, a spus al-Qudra.

   Au existat relatări cu privire la un deces la Al-Shifa din cauza
   loviturilro aeriene. Hamas susține că au fost 13 decese. Al-Qudra spune că
   poate confirma un deces, dar că nu este sigur de celelalte. El a mai spus,
   însă, că zece persoane au fost rănite.

   Armata israeliană susține că Hamas folosește spitalul Al-Shifa ca
   acoperire și că folosește tunelurile de sub complex pentru operațiunile
   sale.

Rachete palestiniene au țintit orașul Tel Aviv

   ACTUALIZARE 17:12 Sirenele au răsunat, vineri, la Tel Aviv şi în zonele
   învecinate, în timp ce Hamas a anunţat că a lansat rachete adânc în
   teritoriul Israelului, în ceea ce gruparea teroristă a descris ca un
   răspuns la numărul tot mai mare de morţi civili în războiul din Gaza,
   relatează Reuters, citat de Agerpres.

   Medicii au anunţat că două femei au suferit răni provocate de schijele
   salvei, urmată după o pauză relativă în tirurile de rachete, în timp ce
   forţele israeliene desfăşoară o ofensivă terestră în Gaza în a cincea
   săptămână de război.

   Armata a transmis că aproximativ 9.500 de rachete şi drone au fost lansate
   asupra Israelului din Gaza şi de pe alte fronturi începând cu 7 octombrie,
   iar 2.000 dintre ele au fost doborâte de apărarea antiaeriană deviind
   proiectilele pe un curs astfel încât să aterizeze inofensiv în zone
   deschise.

   Aproximativ 12% dintre rachetele lansate din Gaza, care sunt în mare parte
   fabricate local, au căzut în interiorul teritoriului palestinian, a spus
   armata israeliană.

   „Odată cu intrarea forţelor israeliene, există o scădere semnificativă a
   numărului de lansări”.

Bilanțul deceselor din Gaza depășește 11.000, conform Hamas

   ACTUALIZARE 16:30 Ministerul sănătății din Gaza, controlat de Hamas, citat
   de BBC, susține că bilanțul deceselor în enclavă a ajuns al 11.078,
   printre care 4.506 copii și peste 3.000 de femei. De asemenea, peste
   27.000 de oameni au fost răniți.

   Prin comparație, ONU spune că 5.400 de oameni au fost uciși în Gaza în
   toate celelalte conflicte premergătoare celui de după 7 octombrie.

   Datele oferite de Hamas ar putea fi, însă, înșelătoare – SUA și Israel le
   neagă validitatea, în timp ce OMS spune că ele, sunt cel mai probabil,
   reale.

Blinken spune că "mult prea mulţi palestinieni au fost ucişi" în Gaza

   ACTUALIZARE 13.20 Secretarul de stat al SUA, Antony Blinken, a declarat
   vineri că "mult prea mulţi palestinieni au fost ucişi, mult prea mulţi au
   suferit în ultimele săptămâni", scrie The Guardian.

   Deşi Blinken a lăudat Israelul pentru anunţul său privind pauzele
   umanitare zilnice şi cele două coridoare umanitare, el a spus că "se poate
   şi ar trebui să se facă mai mult pentru a minimiza răul provocat civililor
   palestinieni".

   "Mult prea mulţi palestinieni au fost ucişi. Mult prea mulţi au suferit în
   aceste ultime săptămâni", a declarat Blinken în cadrul unei conferinţe de
   presă susţinute la New Delhi. "Vrem să facem tot ce este posibil pentru a
   evita să le facem rău şi pentru a maximiza asistenţa care ajunge la ei", a
   spus şeful diplomaţiei americane.

   "În acest scop, vom continua să discutăm cu Israelul măsurile concrete
   care trebuie luate pentru a avansa cu aceste obiective", a afirmat
   Blinken, dar a refuzat să dea detalii despre aceste măsuri.

   Vorbind vineri în India, Blinken a susţinut că "s-au făcut unele progrese"
   în săptămâna care a trecut de la întâlnirea pe care a avut-o vinerea
   trecută, la Tel Aviv, cu premierul Benjamin Netanyahu şi cu alţi oficiali
   israelieni.

   Miercuri, la Tokyo, Blinken a descris care ar fi conceptul SUA pentru o
   "pace durabilă şi sustenabilă" în Gaza după război, iar vineri a reiterat
   că s-au făcut "unele progrese" în stabilirea acestor "principii de bază".

   "Nici o strămutare forţată a palestinienilor din Gaza. Nicio utilizare a
   Fâşiei Gaza ca platformă pentru lansarea de acte de terorism sau alte
   atacuri împotriva Israelului. Nicio diminuare a teritoriului din Gaza şi
   un angajament pentru guvernarea unificată a teritoriului palestinian în
   Gaza şi Cisiordania", a punctat Blinken. "Acestea şi alte câteva idei pe
   care le-am prezentat şi pe care le împărtăşesc şi alţii, cred că pot
   începe să constituie baza pentru ceea ce trebuie să facem. Avem planuri
   concrete, lucruri concrete la care lucrăm şi care ar putea" creşte numărul
   de camioane cu ajutoare umanitare care ajung în Gaza, a mai spus
   secretarul american de stat. Dar "este întotdeauna un proces, iar în
   prezent lucrăm la trecerea de la o înţelegere, trecerea de la un acord la
   punerea lui în aplicare”, a menţionat şeful Departamentului de Stat.

   Blinken a reiterat vineri că SUA "vor continua să se concentreze fără
   încetare pe aducerea ostaticilor acasă" şi pe oprirea extinderii
   conflictului.

Biroul umanitar al ONU: „Câteva sute de mii de oameni” se află încă în nordul
Fâșiei Gaza

   ACTUALIZARE 12.55 Biroul umanitar al ONU a transmis că „câteva sute de mii
   de oameni” se află încă în nordul Fâșiei Gaza și nu au ajutor.

   „Nu putem ajunge spre nord, ceea ce este, desigur, foarte frustrant,
   deoarece știm că mai sunt câteva sute de mii de oameni care rămân în
   nord”, a declarat purtătorul de cuvânt al OCHA, Jens Laerke, potrivit
   Reuters.

   „Dacă există un iad pe pământ astăzi, numele lui este nordul Gazei. Este o
   viață trăită în frică zi și noapte. Ce le spui copiilor tăi într-o astfel
   de situație, este aproape de neimaginat – că focul pe care îl văd pe cer
   este gata să-i omoare?”, a adăugat el.

   ACTUALIZARE 11.20 Armata israeliană anunță că deschide vineri culoarul
   pentru ca civilii din Gaza să poată pleca spre sud.

   Culoarul va fi deschis între orele 10.00 și 16.00.

Netanyahu, despre pauzele în luptele din Gaza: Vor avea loc "câteva ore aici,
câteva ore acolo"

   ACTUALIZARE 11.00 Premierul israelian Benjamin Netanyahu a declarat
   într-un nou interviu acordat presei americane că pauzele militare vor avea
   loc "câteva ore aici, câteva ore acolo", scrie Sky News.

   În interviul pentru Fox News, Netanyahu a făcut referire la afirmațiile
   Casei Albe conform cărora Israelul ar urma să ofere zilnic pauze de patru
   ore în luptele din zonele din nordul Fâșiei Gaza. Au existat rapoarte
   contradictorii din partea oficialilor americani și israelieni cu privire
   la faptul că aceste pauze au fost într-adevăr convenite.

   Întrebat de Fox News despre acest subiect, Netanyahu a răspuns: "Luptele
   continuă împotriva inamicului Hamas… dar în anumite locații, pentru o
   anumită perioadă – câteva ore aici, câteva ore acolo – dorim să facilităm
   trecerea în siguranță a civililor departe de zona de luptă".

Oficial ONU: Decizia Israelului privind pauze de patru ore în luptă e „foarte
cinică și crudă”

   ACTUALIZARE 10.40 Raportorul special al ONU pentru teritoriile
   palestiniene, Francesca Albanese, cataloghează drept „foarte cinică și
   crudă” decizia Israelului de a permite o pauză umanitară de patru ore în
   fiecare zi în operațiunile de luptă din nordul Gazei, pentru a permite
   civililor să fugă în sud, scrie The Guardian.

   „Au fost bombardamente continue, 6.000 de bombe în fiecare săptămână în
   Fâșia Gaza, pe această mică bucată de pământ în care oamenii sunt prinși,
   iar distrugerile sunt masive.

   Nu va mai exista nicio cale de întoarcere după ceea ce face Israelul în
   Fâșia Gaza.

   Patru ore de încetare a focului pentru a lăsa oamenii să respire și să-și
   amintească care este sunetul vieții fără bombardamente înainte de a începe
   din nou să-i bombardeze este foarte cinic și crud”, a spus Francesca
   Albanese.

Avertisment al Iranului: O extindere a războiului din Gaza este inevitabilă

   ACTUALIZARE 09:42 O extindere a războiului din Gaza este inevitabilă din
   cauza intensificării "agresiunii" israeliene, a afirmat ministrul de
   externe al Iranului, Hossein Amir-Abdollahian, într-o discuţie cu omologul
   său şi premierul din Qatar, şeicul Mohammed Bin Abdulrahman al-Thani,
   transmite vineri Reuters, care preia postul iranian Press TV.

   Şeful diplomaţiei iraniene a făcut aceste remarci în contextul în care în
   Qatar au loc negocieri pentru un armistiţiu umanitar în Fâşia Gaza,
   bombardată fără încetare de Israel ca represalii după atacul sângeros
   întreprins de mişcarea islamistă palestiniană Hamas pe 7 octombrie asupra
   unor comunităţi israeliene din apropierea graniţei, soldat cu cel puţin
   1.400 de morţi. De asemenea, circa 240 de persoane răpite în timpul
   atacului Hamas din 7 octombrie sunt reţinute în Gaza.

   Bombardamentele Israelului în Fâşia Gaza au făcut peste 10.500 de morţi,
   majoritatea civili, dintre care peste 4.300 copii, potrivit Ministerului
   Sănătăţii al Hamas.

IDF publică harta cu centrele de comandă Hamas

   ACTUALIZARE 9.15 Armata israeliană a publicat vineri dimineață o hartă cu
   punctele unde sunt poziționați teroriștii Hamas. Pe hartă sunt marcate cu
   roșu locurile unde au fost identificate centrele de comandă ale Hamas.
   Acestea se află lângă spitale, școli, grădinițe, moschei, foarte multe
   puncte civile.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   În anumite zone, sunt și depozite cu echipamente militare.

   Este vorba de o hartă actualizată de armata israeliană după ce militarii
   au ajuns în teren și au văzut concret unde se ascund teroriștii.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Israelul a bombardat Siria după ce o dronă s-a prăbuşit peste o şcoală din
oraşul israelian Eilat

   ACTUALIZARE 8.50 Israelul a bombardat Siria vineri dimineață, ca răspuns
   la o dronă ce s-a prăbuşit peste o şcoală în staţiunea israeliană Eilat
   (sud), a anunţat armata israeliană.

   "Ca răspuns la o dronă provenită din Siria care a lovit o şcoală în Eilat,
   forţele de apărare israeliene au bombardat organizaţia care a întreprins
   atacul", a anunţat armata într-un comunicat şi pe platforma X (fostă
   Twitter), fără a preciza numele acestei organizaţii.

   Israelul "pune pe seama regimului sirian responsabilitatea pentru orice
   act terorist ce ar proveni de pe teritoriul său (sirian)", a adăugat
   armata.

   Armata a anunţat de asemenea că îşi "continuă operaţiunile pentru
   distrugerea infrastructurilor mişcării teroriste Hezbollah în Liban".
   "Avioane de vânătoare au lovit ţinte ale Hezbollah pe teritoriul libanez
   ca ripostă la tiruri spre Israel în timpul zilei", a precizat armata.

Noi atacuri israeliene au vizat trei spitale din Fâşia Gaza

   ACTUALIZARE 7.30 Oficialii din Gaza au declarat că Israelul a lansat
   vineri atacuri aeriene asupra sau în apropierea a cel puţin trei spitale,
   crescând şi mai mult presiunea asupra sistemului de sănătate precar al
   enclavei palestiniene, în timp acesta ce se luptă să facă faţă miilor de
   persoane rănite sau strămutate ca urmare a războiului Israelului împotriva
   militanţilor Hamas.

   "Ocupaţia israeliană a lansat lovituri simultane asupra mai multor spitale
   în ultimele ore", a declarat purtătorul de cuvânt al Ministerului
   Sănătăţii din Gaza, Ashraf Al-Qidra, pentru televiziunea Al Jazeera.

   Facilităţile medicale includ cel mai mare spital din Gaza, Al Shifa, unde
   Israelul susţine că Hamas îşi ascunde centre de comandă şi tuneluri,
   acuzaţii pe care Hamas le neagă. Qidra a spus că Israelul a vizat curtea
   complexului medical din oraşul Gaza şi că au fost victime, dar nu a oferit
   detalii.

   Armata israeliană nu a comentat imediat declaraţiile palestiniene, pe care
   Reuters nu le-a putut verifica în mod independent.

   Presa palestiniană a publicat vineri imagini video cu Al Shifa, pe care
   Reuters nu a putut să le autentifice imediat, despre care a spus că arată
   consecinţele unui atac israelian asupra unei parcări în care palestinienii
   strămutaţi erau adăpostiţi şi jurnaliştii observau. O baltă de sânge se
   putea vedea lângă corpul unui bărbat care era aşezat pe o targă.

   "Cu atacuri în desfăşurare şi luptele în apropiere (Al Shifa), suntem
   profund îngrijoraţi de bunăstarea a mii de civili de acolo, printre care
   mulţi copii, care caută îngrijire medicală şi adăpost", a declarat Human
   Rights Watch pe site-ul de socializare X.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Qidra a mai spus că vineri Spitalul de Pediatrie Al-Rantisi şi Spitalul de
   Copii Al-Nasr "au fost martorii unei serii de atacuri directe şi
   bombardamente". El a spus că atacurile au incendiat vehicule aflate pe
   terenul spitalului Al-Rantisi, dar focul a fost parţial stins.

Netanyahu: Israel nu urmăreşte să ocupe Gaza, dar este nevoie de o ''forţă
credibilă''

   ACTUALIZARE 7.20 Premierul israelian Benjamin Netanyahu a declarat că ţara
   sa nu încearcă să cucerească, să ocupe sau să guverneze Fâşia Gaza după
   războiul său împotriva Hamas, dar va fi nevoie de o "forţă credibilă"
   pentru a intra în enclava palestiniană, dacă va fi necesar, pentru a
   preveni apariţia ameninţărilor militante, informează Reuters.

   Comentariile premierului Netanyahu de săptămâna aceasta, care sugerau că
   Israelul va fi responsabil pentru securitatea Fâşiei Gaza pe termen
   nelimitat, au fost respinse de Statele Unite, principalul aliat al
   Israelului.

   Vorbind joi la postul american de televiziune Fox News, premierul
   Netanyahu a spus: "Nu urmărim să cucerim Gaza, nu urmărim să ocupăm Gaza
   şi nu urmărim să guvernăm Gaza". "Cred că armata israeliană se comportă
   excepţional", a mai declarat el.

   Benjamin Netanyahu a spus că va trebui să se formeze un guvern civil în
   Gaza, dar că Israelul se va asigura că un atac precum cel din 7 octombrie
   nu se va mai întâmpla.
   "Aşadar, trebuie să avem o forţă credibilă care, dacă este necesar, va
   intra în Gaza şi va ucide ucigaşii. Pentru că asta va împiedica reapariţia
   unei entităţi asemănătoare Hamas", a spus Netanyahu.

O dronă de origine necunoscută a căzut într-o şcoală din staţiunea Eilat de la
Marea Roşie

   ACTUALIZARE 7.15 O dronă de origine necunoscută a căzut joi într-o şcoală
   din staţiunea Eilat de la Marea Roşie, în sudul Israelului, fără a provoca
   victime, a anunţat armata israeliană, informează Agerpres.

   "O dronă a căzut pe o clădire civilă din oraşul Eilat", a scris armata
   israeliană pe reţeaua de socializare X (fostă Twitter). "Identitatea
   dronei şi circumstanţele incidentului sunt în curs de investigare".

   Potrivit unui purtător de cuvânt al armatei la faţa locului, clădirea unei
   şcoli în care se aflau persoane în momentul exploziei a suferit pagube.
   Serviciile de urgenţă au tratat şapte persoane în stare de şoc. Drona a
   căzut pe o şcoală primară din Eilat, potrivit unui jurnalist AFP aflat la
   faţa locului.

   Oraşul de la malul mării găzduieşte în prezent zeci de mii de persoane
   evacuate din nordul Israelului şi din regiunea de graniţă cu Fâşia Gaza,
   unde luptele între armata israeliană şi Hamas fac ravagii. Zona din jurul
   şcolii a fost izolată de zeci de poliţişti şi soldaţi.

   Seara, armata israeliană a anunţat că a interceptat o rachetă deasupra
   Mării Roşii cu sistemul de apărare antirachetă Arrow. Iar ulterior, a
   informat că a interceptat "un proiectil suspect" în sudul Israelului
   folosind baterii antiaeriene Patriot. A clarificat că proiectilul "nu a
   pătruns pe teritoriul israelian".

   La rândul lor, rebelii Houthi din Yemen au susţinut că au lansat joi "o
   salvă de rachete balistice care vizează diverse ţinte sensibile" în
   regiunea Eilat, potrivit unui comunicat de presă al purtătorului de cuvânt
   al forţelor armate houthi, Yahya Sari. "Operaţiunea şi-a atins cu succes
   obiectivele, provocând daune directe ţintelor desemnate în pofida tăcerii
   inamicului", a adăugat el.

SUA contrazic informaţia că atacul său asupra unui depozit de arme din Siria a
provocat victime

   ACTUALIZARE 7.05 Atacul american de miercuri asupra unui depozit de arme
   din Siria care are legături cu Iranul nu a provocat victime, a declarat
   joi Pentagonul, contrazicând informaţiile unui ONG care a raportat nouă
   morţi, informează Agerpres.

   Miercuri, două avioane de război americane au lovit o instalaţie din
   nord-estul Siriei ca "răspuns la o serie de atacuri împotriva personalului
   american în Irak şi Siria", potrivit Washingtonului."La ora actuală, nu am
   înregistrat nicio victimă", a declarat Sabrina Singh, adjuncta
   purtătorului de cuvânt al Pentagonului. Această evaluare contrazice
   informaţia dată publicităţii miercuri de Observatorul Sirian pentru
   Drepturile Omului, care susţinea că atacul a ucis nouă persoane afiliate
   unor grupuri susţinute de Iran.

SUA: Palestinienii strămutaţi ar trebui să aibă posibilitatea de a reveni la
locuinţele părăsite

   ACTUALIZARE 7.00 Statele Unite doresc ca palestinienii strămutaţi în
   interiorul Fâşiei Gazei să se poată întoarce la locuinţele lor atunci când
   acest lucru va putea fi făcut în siguranţă, au declarat joi oficiali
   americani, în timp ce mii de palestinieni fug de atacul israelian la sol
   din nord, informează Reuters.

   Israelul a fost de acord să întrerupă operaţiunile militare timp de patru
   ore pe zi de-a lungul a două coridoare ce vor permite civililor să plece
   în siguranţă, a declarat adjunctul purtătorului de cuvânt al
   Departamentului de Stat, Vedant Patel, adăugând că acesta este rezultatul
   direct al diplomaţiei oficialilor americani. Armata israeliană a declarat
   că nu a fost de acord cu o încetare a focului şi îşi va continua
   operaţiunile în afara pauzelor umanitare localizate

   Patel a spus că cei care îşi părăsesc locuinţele ar trebui să aibă
   posibilitatea de a se întoarce, dar a spus că Washingtonul nu are control
   sau jurisdicţie asupra zonelor în cauză. "Ca o chestiune de principiu
   fundamental, nu sprijinim şi nici nu dorim să vedem strămutarea populaţiei
   din Gaza", a declarat emisarul special al SUA pentru problemele umanitare
   în Orientul Mijlociu, David Satterfield, într-un briefing online
   anterior."Cei care acum sunt în sud trebuie să aibă toate posibilităţile
   de a se întoarce în nord atunci când acest lucru este sigur."

Cronologia evenimentelor de joi, 9 noiembrie 2023

Noi treceri la Rafah

   ACTUALIZARE 23:43 Aproape 700 de deținători de pașapoarte străine și
   dependenții lor au plecat din Gaza pe la Rafah, joi, relatează The
   Guardian.

   Evacuările limitate prin punctul de la Rafah s-au reluat, anterior,
   astăzi, pentru palestinieni răniți care au nevoie de îngrijiri medicale și
   pentru cetățeni străini, după ce a fost închis pe parcursul zilei de
   miercuri.

   În plus, 100 de camioane cu alimente, apă și medicamente au intrat în
   Gaza, conform surselor citate.

18 palestinieni uciși într-un raid israelian în Cisiordania

   ACTUALIZARE 22:34 18 palestinieni au fost uciși, iar alții au fost răniți
   de armata israeliană, în Cisiordania, în timpul unui raid pe timp de zi în
   orașul Jenin și în tabăra sa de refugiați.

   Alți patru palestinieni au fost uciși în Cisiordania în alte incidente
   separate, conform bilanțului transmis de ministerul palestinian al
   sănătății.

Convoaiele Crucii Roșii, lovite cu focuri de armă

   ACTUALIZARE 22:00 Crucea Roșie Internațională și-a întrerupt temporar
   activitatea de escortare a pacienților după ce focuri de armă au fost
   trase spre camioanele sale, în Gaza, relatează The Guardian.

   William Schomburg, șeful regional pentru Gaza al organizației a spus că
   incidentul este „profund alarmant”.

   „ICRC a fost țintit de focuri de armă alaltăieri, iar asta este pur și
   simplu inacceptabil”, a declarant Schomburg.

   Schomburg a confirmat că transporturile au fost reluate de atunci și a
   spus că ICRC nu a suferit pierderi clare dar că un coleg de-al său este
   dat dispărut de mai multe săptămâni

Jihadul islamic face publice imagini video cu ostatici

   ACTUALIZARE 21:39 Jihadul Islamic palestinian a făcut publică, joi, o
   înregistrare video cu doi ostatici israelieni, o femeie în vârstă de 70 de
   ani şi un adolescent, despre care susţine că sunt reţinuţi în Fâşia Gaza,
   spunând că este gata să-i elibereze „dacă sunt îndeplinite condiţiile de
   securitate”, relatează AFP, citat de Agerpres.

   „Suntem gata să-i eliberăm din motive umanitare atunci când condiţiile de
   securitate pe teren sunt îndeplinite”, a spus purtătorul de cuvânt al
   aripii militare a Jihadului Islamic, cunoscut sub numele său de război,
   Abu Hamza, o grupare care luptă alături de Hamas împotriva Israelului în
   Fâşia Gaza. Armata israeliană a denunţat publicarea înregistrării drept
   „terorism psihologic”.

   Purtătorul de cuvânt al Jihadului Islamic a afirmat că gruparea sa a
   participat la atacul fără precedent lansat pe 7 octombrie de Hamas.
   Purtătorul de cuvânt al Jihadului Islamic a spus în înregistrare că grupul
   său reţine ostatici, fără să precizeze numărul lor.

   În înregistrare, cei doi ostatici îşi exprimă dorinţa de a fi eliberaţi
   rapid pentru a se reuni cu cei dragi şi critică gestionarea crizei de
   către premierul Netanyahu.

   Abu Hamza a anunţat că Jihadul Islamic este gata să elibereze ostatica de
   70 de ani „din motive umanitare şi de sănătate”. „Nu îi mai putem oferi
   îngrijirea de care are nevoie, din cauza lipsei de combustibil şi
   electricitate şi a mijloacelor de bază de supravieţuire”, a spus el.

   În ceea ce-l priveşte adolescentul ţinut ostatic, Abu Hamza a spus că este
   dispus să-l elibereze „din motive umanitare şi din cauza vârstei sale,
   chiar dacă închisorile ocupanţilor sunt pline de copii palestinieni”.

Noi detalii despre pauzele anunțate de Israel

   ACTUALIZARE 20:26 Un oficial israelian de rang înalt, citat de CNN, spune
   că pauzele de patru ore care vor fi luate peste zi de armata israeliană
   sunt „pauze tactice localizate” care vor avea loc în zone specifice, nu în
   peste tot în Gaza.

   Fiecare zonă va fi anunțată cu câteva ore înainte de începerea pauzei,
   pentru a permite oamenilor din nordul Fâșiei Gaza să călătorească spre sud
   pentru a primit ajutoare.

   Loviturile aeriene continuă, însă, și în sudul Gaza, iar cartierele de
   acolo vor putea primi și ele notificări că urmează o pauză.

Punctul Rafah se redeschide după o pauză de o zi

   ACTUALIZARE 19:50 Punctul de trecere a graniței de la Rafah s-a redeschis
   din nou, joi, pentru a permite evacuarea unui număr de palestinieni răniți
   și a unor deținători de pașapoarte străine. Trecerile pe la Rafah au fost
   suspendat timp de o zi, anterior.

   Mai multe zeci de cetățeni străini și dependenți ai lor, împreună cu 12
   palestinieni răniți, vor putea să treacă granița în Egipt, joi, conform
   Reuters, citat de The Guardian.

   Aceste evacuări limitate se reiau după ce punctul a fost închis, miercuri,
   din cauza a ceea ce Departamentul de Stat american a numit „o circumstanță
   de securitate”, fără să specifice despre ce a fost vorba.

Italia trimite nava-spital „Vulcano” să ajute la tratarea răniților din Gaza

   ACTUALIZARE 19:32 Italia trimite o navă-spital în Orientul Mijlociu pentru
   a ajuta la tratarea palestinienilor răniți în Gaza, conform unui anunț al
   ministrului italian al apărării, citat de The Guardian.

   Nava „Vulcano”, la bordul căreia se află 30 oameni cu pregătire medicală,
   este echipată cu săli de operație și se va îndrepta mai întâi spre Cipru.

   Cu o vreme favorabilă, e de așteptat ca vasul să ajungă în câteva zile,
   conform unui purtător de cuvânt al ministerului italian. Nu a fost
   confirmat, însă, cât de mult se va apropia vasul de teritoriul Gazei.

   Miercuri, ministrul italian al apărării, Guido Crosetto, a spus că
   nava-spital pleacă din portul vestic Civitavecchia cu 170 de oameni la
   bord, printre care 30 cu pregătire medicală.

   Italia va mai trimite și un spital de campanie funcționat în Gaza, a
   adăugat el.

Jihadul Islamic susține că va elibera doi ostatici din „motive umanitare și
medicale”

   ACTUALIZARE 18:51 Jihadul Islamic, gruparea teroristă palestiniană care
   acționează în coordonare cu Hamas, a anunțat că e „pregătită” să elibereze
   doi ostatici – o femeie israeliană și un copil, din motive umanitare și
   medicale, a declarat purtătorul de cuvânt al aripii militare a
   organizației.

   Într-un mesaj video înregistrat, reprezentantul grupării a spus că
   inițiativa va avea loc atunci când vor fi îndeplinite anumite precondiții,
   însă nu este clar care sunt acestea.

SUA: Israelul va face pauze umanitare de patru ore în fiecare zi

   ACTUALIZARE 18:00 Israelul va începe să implementeze pauze umanitare de
   patru ore pe zi în operațiunile militare din zonele din nordul Gaza, a
   anunțat, joi, administrația de la Casa Albă, conform CNN, BBC și The
   Guardian.

   Aceste pauze sunt menite să ofere sprijin eforturilor de asistență
   umanitare și să permită civililor să plece din zonele de conflict.

   Israelul va anunța perioadele în care vor avea loc aceste pauze cu trei
   ore înainte, conform purtătorului de cuvânt al Consiliului pentru
   Securitate Națională al guvernului SUA, John Kirby.

   „Ni s-a comunicat de către israelieni că nu vor mai exista operațiuni
   militare în aceste zone pe parcursul pauzei și că acest proces va începe
   de astăzi”, a spus Kirby. Oficialul american a mai adăugat că pauzele
   umanitare pe care Israelul le va lua sunt un „pas în direcția corectă”,
   dar a reiterat poziția americană, conformă căreia nu este momentul unui
   armistițiu efectiv pentru că acesta ar „legitima” atrocitățile comise de
   Hamas pe 7 octombrie.

IDF spune că a ucis „50 de teroriști” în bătălii mari la spitalul Shifa din
orașul Gaza

   ACTUALIZARE 17:55 Armata israeliană a anunțat, joi seară, că a ucis „în
   jur de 50” de luptători Hamas după ce a făuct raiduri în ceea ce a numit
   „cartierul militar” al orașului Gaza, în apropiere de spitalul Shifa,
   relatează Sky News.

   Este vorba de spitalul care a fost sursa unui număr mare de discuții în
   contradictoriu – Israel susține că este folosit de Hamas pentru a depozita
   armament în subsol pentru a maximiza numărul posibil de victime civile –
   gruparea teroristă neagă.

   „Divizia a 162-a a acționat în ultimele zile în centrul orașului Gaza în
   zona cartierului militar al Hamas. Forțele brigăzii Givati au lichidat în
   jur de 50 de teroriști”, se arată în informarea trimisă de IDF.

   Într-un atac coordonat care a implicat infanterie, tancuri, ingineri
   militar, forțe speciale și avioane de luptă, IDF spune că a „lucrat la
   eliberarea zonei și la neutalizarea infrastructurii teroriste, inclusiv
   prin distrugerea unei rețele largi de tuneluri subterane”.

   Conform IDF, această zonă este „inima activităților de informații și
   operaționale” unde Hamas și-a plănuit atacul din 7 octombrie.

   „Cartierul militar este compus din situri teroriste strategice, inclusiv
   sediul central de informații și sediul instalațiilor aeriene”.

   IDF mai susține și că a găsit o secție de poliție, birouri guvernamentale
   folosite de Hamas și un spațiu de antrenament pentru teroriști.

The Guardian: Netanyahu a respins de mai multe ori propuneri de armistițiu în
schimbul eliberării de ostatici

   ACTUALIZARE 17:43 Premierul guvernului Israelului, Benjamin Netanyahu, a
   respins, joi, un acord pentru un armstițiu de cinci zile cu grupările
   teroriste din Gaza, ce urma să intre în vigoare în schimbul eliberării
   unui număr de ostatici, spun surse apropiate de negocieri, citate de The
   Guardian.

   Conform acestor surse, premierul israelian a respins propunerea fără
   discuții la începutul negocierilor, aproape imediat după 7 octombrie.

   Negocierile s-au reluat după lansarea ofensivei terestre a IDF pe 27
   octombrie, însă sursele spun că Netanyahu a continuat să aibă o abordare
   dură față de propuneri de armistițiu temporar.

   Alții spun, tot conform The Guardian, că negocierile care au avut loc până
   la începutul invaziei terestre au implicat un număr mult mai mare de
   ostatici.

   Conform unor trei surse familiarizate cu discuțiile, propunerea inițială
   presupunea eliberarea copiilor, femeilor, bătrânilor și bolnavilor dintre
   ostatici în schimbul unui armistițiu de cinci de zile, dar guvernul
   israelian a respins-o imediat și a demonstrat această respingere prin
   lansarea ofensivei terestre.

   O cerere-cheie a israelienilor a fost aceea ca Hamas să trimită o listă
   completă de nume ale ostaticilor, fapt ce a încetinit și îngreunat mult
   negocierile pentru că teroriștii spun că au nevoie de o pauză în
   ostilități pentru a putea pune la punct această listă.

   Asta indică faptul că nici măcar liderii Hamas nu știu câți ostatici au,
   unde sunt ei ținuți și câți dintre ei au supraviețuit bombardamentelor.

Noi negocieri în format trilateral pentru un acord de eliberare a ostaticilor și
o pauză umanitară

   ACTUALIZARE 17:08 O întâlnire trilaterală cu oficiali din Qatar și șefi de
   servicii de informații din Israel și SUA s-a desfășurat, joi, la Doha,
   pentru a discuta o posibilă eliberare a ostaticilor ținuți de Hamas, în
   schimbul unei pauze umanitare și a intrării unui nou flux de ajutoare u
   manitare în Gaza, a declarat o sursă diplomatică familiarizată cu
   discuțiile.

   La întâlnire au participat directorul CIA, William Burns, șeful Mossad,
   David Barnea și oficiali qatarezi. Discuțiile s-au purtat pe propunerea de
   a elibera 10-20 de ostatici civili în schimbul unei pauze umanitare de
   trei zile și a intrării în Gaza a ajutoarelor umanitare. Hamas mai cere
   și  timp să facă o listă a tuturor ostaticilor pe care îi are în Gaza, a
   mai precizat sursa citată.

Peste 10.000 de morți în Fâșia Gaza

   ACTUALIZARE 16:00 Ministerul Sănătății, condus de Hamas, spune că 10.812
   de persoane au murit în Fâșia Gaza, de la începutul conflictului, potrivit
   BBC.

   Cel puțin 10.812 de oameni, inclusiv 4.412 copii, au fost uciși în Gaza de
   la atacurile din 7 octombrie din Israel, a declarat Ministerul Sănătății
   din Gaza, condus de Hamas.

Şefii Mossad şi CIA s-au întâlnit cu premierul Qatarului pentru a negocia un
acord pentru eliberarea ostaticilor

   ACTUALIZARE 15:50 O întâlnire trilaterală a avut loc joi la Doha între
   şefii CIA şi Mossad şi premierul Qatarului pentru a discuta termenii unui
   acord pentru eliberarea ostaticilor Hamas şi pentru o pauză în atacurile
   din Gaza, au declarat surse pentru Reuters.

   Avantajul reuniunii trilaterale a fost acela de a aduce toate cele trei
   părţi la masa discuţiilor în timp real, pentru a accelera procesul, a
   precizat sursa.

   Negocierile au inclus, de asemenea, o discuţie pentru a permite
   importurile umanitare de combustibil în Gaza.

   The Guardian a relatat joi că oficiali şi diplomaţi negociază o încetare a
   focului de câteva zile în Gaza în schimbul eliberării ostaticilor, în
   special a copiilor, femeilor, bătrânilor şi bolnavilor. Discuţiile includ
   posibilitatea unei încetări a focului de una până la trei zile, deşi nu
   s-a convenit nimic, au declarat surse pentru The Guardian.

   Premierul israelian Benjamin Netanyahu a insistat în repetate rânduri că
   nu va exista o încetare a focului în Gaza până când ostaticii - se crede
   că sunt peste 240 - nu vor fi eliberaţi. Hamas, la rândul său, spune că
   ostaticii nu vor fi eliberaţi până când nu se va ajunge la un acord de
   încetare a focului.

   „Vreau să las deoparte tot felul de zvonuri inutile pe care le auzim din
   toate direcţiile şi să repet un lucru clar: nu va exista o încetare a
   focului fără eliberarea ostaticilor noştri”, a declarat Netanyahu miercuri
   seară.

   Qatarul este mediator între Israel şi Hamas.

Opt palestinieni au fost ucişi de armata israeliană în Cisiordania

   ACTUALIZARE 15:40 Opt palestinieni au fost ucişi joi în timpul unui raid
   al armatei israeliene la Jenin, în nordul Cisiordaniei ocupate, a anunţat
   Ministerul Sănătăţii al Autorităţii Palestiniene într-un nou bilanţ, citat
   de France Presse.

   Lupte intense au continuat la începutul după-amiezii, potrivit unui
   jurnalist al AFP care a fost martor la intervenţia unui avion al armatei
   israeliene şi al mai multor explozii puternice şi focuri de arme de
   calibru mic.

   Un fum dens şi negru se ridica deasupra oraşului, bastion al grupurilor
   armate în nordul Cisiordaniei ocupate din 1967 de Israel, şi taberei de
   refugiaţi învecinate.

   Paisprezece persoane au fost de asemenea rănite, potrivit Autorităţii
   Palestiniene.

   Agenţia oficială palestiniană de ştiri WAFA a informat că o „importantă
   forţă a armatei de ocupaţie” a efectuat o incursiune în mai multe direcţii
   la Jenin.

   Potrivit Semilunii Roşii palestiniene, unul dintre membrii echipelor de
   salvare, Sabreen Obeidi, a fost „rănit de gloanţe în spate”.

   „Acest lucru s-a întâmplat când o ambulanţă a Semilunii Roşii palestiniene
   a fost vizată în timpul unui raid al forţelor de ocupaţie în tabăra de
   refugiaţi Jenin”, a scris organizaţia pe reţeaua socială X.

   Armata israeliană a afirmat joi că forţele sale operează în Jenin, dar nu
   a oferit detalii suplimentare.

Un responsabil militar israelian spune că „nu există criză umanitară în Fâşia
Gaza”

   ACTUALIZARE 15:35 „Nu există criză umanitară în Fâşia Gaza”, a afirmat joi
   un responsabil militar israelian, recunoscând totodată „numeroasele
   dificultăţi” cu care se confruntă civilii din acest teritoriu palestinian,
   în contextul războiului dintre Israel şi Hamas, informează AFP, citată de
   Agerpres.

   Israelul „facilitează livrarea de ajutor umanitar”, a afirmat colonelul
   Moshe Tetro, responsabil pentru Gaza al organismului din cadrul
   Ministerului Apărării israelian ce supervizează activităţile civile în
   teritoriile palestiniene.

   „Ştim că situaţia civilă din Fâşia Gaza nu este uşoară”, a adăugat el.

   Israelul a bombardat din nou, joi, oraşul Gaza, unde luptele la sol între
   soldaţi israelieni şi combatanţi ai Hamas fac ravagii, forţând zeci de mii
   de civili să fugă spre sudul teritoriului palestinian asediat.

   După mai mult de o lună de bombardamente, peste o sută de mii de civili,
   potrivit ONU, rămân prinşi în capcană în nordul Fâşiei Gaza, partea
   teritoriului palestinian unde armata israeliană îşi concentrează ofensiva.

   Potrivit ONU, 1,5 milioane de persoane din totalul celor 2,4 milioane de
   locuitori ai Fâşiei Gaza au fost strămutaţi de acest război.

Preşedintele turc Erdogan condamnă „fanatismul” israelienilor privind victimele
civile din Gaza

   ACTUALIZARE 15:30 Preşedintele turc, Recep Tayyip Erdogan, a acuzat joi
   Israelul de „fanatism” în acţiunile din Fâşia Gaza, transmite dpa,
   potrivit Agerpres.

   „Ne confruntăm cu un fanatism care legitimează chiar şi uciderea
   copiilor”, a afirmat Erdogan la summitul din Uzbekistan al statelor
   turcice şi din sud-asiatice.

   La reuniunea la vârf de la Taşkent a Organizaţiei pentru Cooperare
   Economică, şeful statului turc a reamintit că aproape 11.000 de civili au
   fost ucişi „fără milă” de atacurile israeliene. El a acuzat guvernele
   occidentale şi în special Statele Unite - pe care le-a menţionat explicit
   - că „nici măcar nu au criticat uciderea copiilor sau nu au cerut un
   armistiţiu în Gaza”.

   Agenţia dpa apreciază că Erdogan a adoptat în ultimele săptămâni un ton
   tot mai dur în legătură cu războiul dintre Israel şi organizaţia islamistă
   Hamas, deşi Turcia este membră a NATO. Preşedintele de orientare
   islamist-conservatoare a încercat iniţial să joace un rol de mediator în
   conflictul declanşat de atacul terorist al Hamas pe teritoriul israelian,
   în care au fost ucişi pe 7 octombrie peste 1400 de cetăţeni israelieni şi
   străini, majoritatea civili. Ulterior, el a fost tot mai critic la adresa
   Israelului, în special după bombardamentele israeliene din Gaza şi după
   eşecul tratativelor guvernului turc cu Hamas pentru eliberarea
   ostaticilor.

   Turcia şi-a rechemat săptămâna trecută ambasadorul din Israel, stat acuzat
   de Erdogan de crime împotriva umanităţii. Liderul de la Ankara susţine de
   asemenea că Hamas, grupare considerată teroristă de SUA şi UE, este de
   fapt o organizaţie care luptă pentru libertate.

MAE: Punctul de trecere Rafah s-a redeschis

   ACTUALIZARE 15:25 Punctul de trecere Rafah, dintre Gaza şi Egipt, a fost
   redeschis, joi, anunță Ministerul Afacerilor Externe. Astfel, cei 51 de
   cetăţeni români şi membri de familie care aveau încă de miercuri
   permisiune de tranzit vor fi evacuaţi în cursul zilei de astăzi.

   ”În continuarea informaţiilor privind demersurile pentru evacuarea din
   Fâşia Gaza a cetăţenilor români şi membrilor de familie care au solicitat
   acest lucru, Ministerul Afacerilor Externe precizează că, potrivit
   informaţiilor din teren, punctul de trecere a frontierei Rafah a fost
   redeschis, fiind reluat tranzitul pentru persoane. Astfel, astăzi vor
   continua procedurile de evacuare pentru cetăţenii statelor care primiseră,
   pentru data de 8 noiembrie a.c., permisiunea autorităţilor israeliene şi
   egiptene de a tranzita punctul de trecere Rafah către Republica Arabă
   Egipt (R.A.Egipt), inclusiv pentru cei 51 de cetăţeni români şi membri de
   familie”, transmite instituţia.

   Citește continuarea AICI

Șeful ONU pentru Drepturile Omului: „Atât Israelul, cât şi Hamas au comis crime
de război”

   ACTUALIZARE 15:20 Înaltul Comisar al Naţiunilor Unite pentru Drepturile
   Omului, Volker Turk, a declarat că au fost comise crime de război atât de
   către Israel, cât şi de către Hamas în conflictul care a izbucnit în urmă
   cu o lună, relatează CNN.

   „Atrocităţile comise de grupările armate palestiniene pe 7 octombrie au
   fost odioase, au fost crime de război, la fel ca şi menţinerea continuă a
   ostaticilor. Pedepsirea colectivă de către Israel a civililor palestinieni
   este, de asemenea, o crimă de război, la fel ca şi evacuarea forţată
   ilegală a civililor. Acţiunile unei părţi nu absolvă acţiunile celeilalte
   părţi”, a declarat Volker Turk aflat la punctul de trecere Rafah din
   Egipt, la graniţa cu Gaza.

   Vorbind despre ajutorul umanitar care a fost livrat prin Rafah, Turk a
   spus: „Linia de salvare a fost subţiată în mod nedrept şi scandalos”. El a
   cerut ca mai mult ajutor umanitar să poată fi livrat în enclavă.

   Citește continuarea AICI

Belgia cere sancţiuni împotriva Israelului pentru bombardamentele din Gaza:
„Ploaia de bombe este inumană”

   ACTUALIZARE 15:10 Vicepremierul Belgiei a cerut Guvernului să adopte
   sancțiuni împotriva Israelului și să investigheze bombardamentele asupra
   spitalelor și taberelor de refugiați din Gaza, relatează The Guardian.

   „Este timpul pentru sancțiuni împotriva Israelului. Ploaia de bombe este
   inumană”, a declarat vicepremierul Petra De Sutter pentru ziarul
   Nieuwsblad. „Este clar că Israelului nu-i pasă de cererile internaționale
   de încetare a focului.”

   De Sutter a declarat că Uniunea Europeană ar trebui să suspende imediat
   acordul de asociere cu Israelul, care vizează o mai bună cooperare
   economică și politică.

   Citește continuarea AICI

   ACTUALIZARE 11:00 Armata israeliană spune că drumul din orașul Gaza este
   deschis din nou astăzi pentru ca oamenii din nord să fugă spre sud. Este
   deschis până la ora 16:00, ora locală (14:00 GMT).

   Israelul a continuat să bombardeze zonele rezidențiale atât în ​​nordul
   cât și în sudul Gazei. Trupele sale au încercuit orașul Gaza, în nord, și
   se pregătesc să intre. Lucrătorii umanitari au avertizat că mulți oameni –
   inclusiv cei bolnavi și răniți, precum și bebelușii– nu pot părăsi orașul
   Gaza.

   „Zona de nord a Fâșiei Gaza este considerată o zonă de luptă aprigă și
   timpul se scurge pentru a o evacua”, a spus IDF într-o postare în limba
   arabă.

    

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

Armata israeliană a cucerit un avanpost cheie în Gaza după o luptă de zece ore
cu teroriștii Hamas

   ACTUALIZARE 10:50 Forțele de Apărare ale Israelului spun că au cucerit un
   avanpost cheie al Hamas după o luptă de 10 ore.

   Trupele aparținând Brigăzii Nahal, una dintre principalele unități de
   infanterie ale IDF, au cucerit „Avanpostul 17” din Jabalia, în nordul
   Gazei.

   IDF a spus că soldații israelieni s-au angajat în lupte „terestre și pe o
   rută subterană”, sugerând că Hamas ar fi putut folosi o parte din rețeaua
   sa vastă de tuneluri în timpul bătăliei.

   „Luptătorii au finalizat preluarea avanpostului după 10 ore de luptă, timp
   în care au eliminat teroriști, au confiscat multe arme, au descoperit
   intrări în tuneluri subterane, inclusiv un puț situat în apropierea unei
   grădinițe și care duce la un traseu subteran extins”, se arată într-un
   comunicat.

   IDF a a spus că a găsit și a recuperat „materiale operative semnificative”
   cu privire la planurile Hamas, dar nu a detaliat.

   IDF a distribuit și o serie de imagini, dar nu au spus în mod direct că au
   fost din timpul acestei bătălii, iar locația este neverificată.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   ACTUALIZARE 8.00 Zeci de mii de palestinieni au fugit miercuri din nordul
   Fâşiei Gaza, au anunţat Forţele de Apărare ale Israelului, în timp ce
   Organizaţia Mondială a Sănătăţii (OMS) a avertizat cu privire la "tendinţe
   îngrijorătoare" în ceea ce priveşte riscul de îmbolnăvire în teritoriu,
   după săptămâni de atacuri aeriene israeliene.

   Exodul accelerat a avut loc în timp ce forţele israeliene s-au apropiat de
   centrul oraşului Gaza, lansând bombardamente intense, şi au afirmat că
   Hamas a pierdut controlul asupra nordului teritoriului.

   Printre cei care au fugit din calea asaltului terestru tot mai extins al
   Israelului se numără copii, persoane în vârstă şi persoane cu
   dizabilităţi, iar cei mai mulţi au mers pe jos cu un număr minim de
   bunuri, a declarat ONU.

   Mulţi dintre ei purtau steaguri albe improvizate, de teamă că ar putea fi
   ţinta unor atacuri.

   A fost a cincea zi consecutivă în care FDI a deschis o fereastră de
   evacuare, iar numărul persoanelor care au fugit spre sud a crescut în
   fiecare zi.

   ONU a declarat că 2.000 de persoane au fugit spre sud duminică, ajungând
   la 15.000 marţi. Guvernul israelian a declarat că 50.000 de locuitori din
   Gaza au călătorit miercuri prin coridorul de evacuare. Această cifră nu a
   putut fi verificată independent, dar un jurnalist CNN aflat la faţa
   locului a declarat că numărul celor care au plecat a fost mai mare decât
   marţi.

   Israelul şi-a intensificat ofensiva în interiorul Fâşiei Gaza, după
   atacurile din 7 octombrie, care s-au soldat cu 1.400 de morţi în Israel.

   Ministrul israelian al Apărării, Yoav Gallant, a afirmat marţi că trupele
   IDF se află în "inima oraşului Gaza" şi că vizează infrastructura şi
   comandanţii Hamas de acolo. Nu este clar unde anume luptă Israelul.

   "Gaza este cea mai mare fortăreaţă a terorii pe care omenirea a
   construit-o vreodată. Întregul oraş este o mare bază teroristă. În
   subteran, au kilometri de tuneluri care fac legătura cu spitale şi şcoli",
   a declarat Gallant. "Continuăm să demontăm această capacitate".

   IDF bombardează Gaza de săptămâni întregi, afirmând că a lovit 14.000 de
   ţinte teroriste în acest teritoriu dens populat.

Nouă morţi într-un atac american asupra unui obiectiv legat de Iran (ONG)

   ACTUALIZARE 7.30 Nouă persoane care aveau legături cu grupuri susţinute de
   Iran au fost ucise joi într-un atac american la Deir Ezzor, în estul
   Siriei, a anunţat Observatorul Sirian pentru Drepturile Omului (OSDO).

   "Nouă persoane care lucrau pentru grupuri susţinute de Iran au fost ucise
   în atacuri americane asupra unor obiective folosite de grupuri
   pro-iraniene", a declarat pentru AFP Rami Abdel Rahman, directorul OSDO,
   cu sediul în Regatul Unit şi care are o vastă reţea de surse în Siria.

   Statele Unite au lovit miercuri o "unitate de depozitare a armelor" în
   Siria care are legătură cu Iranul, în răspuns la atacurile împotriva
   personalului american, a anunţat anterior secretarul american al Apărării,
   Lloyd Austin.

   Atacurile împotriva obiectivelor americane au crescut în Siria şi Irak în
   contextul războiului din Gaza, SUA oferind sprijin militar Israelului.

SUA au lovit un obiectiv legat de Iran aflat pe teritoriul Siriei

   ACTUALIZARE 7.20 Statele Unite au lovit miercuri o "unitate de depozitare
   a armelor" în Siria care are legătură cu Iranul, în răspuns la atacurile
   împotriva personalului american, a declarat secretarul american al
   Apărării, Lloyd Austin, relatează AFP, citată de Agerpres.

   Atacurile împotriva obiectivelor americane au crescut în Siria şi Irak în
   contextul războiului din Gaza, SUA oferind sprijin militar Israelului.

   "Forţele militare americane au efectuat o lovitură de autoapărare asupra
   unui obiectiv din estul Siriei, folosit de Corpul gardienilor revoluţiei
   islamice şi de grupuri afiliate", a precizat şeful Pentagonului într-un
   comunicat. "Aceasta lovitură a fost efectuată de două avioane F-15
   americane împotriva unui depozit de arme", a menţionat el.

   Lovitura este "un răspuns la o serie de atacuri împotriva personalului
   american din Irak şi Siria", atacuri atribuite forţelor pro-iraniene
   prezente, ca şi armata americană, în aceste două ţări.

   Acesta este al doilea atac american în Siria în decurs de două săptămâni.

Cronologia evenimentelor de miercuri, 8 noiembrie 2023

Netanyahu spune din nou că nu va exista armistițiu fără eliberarea ostaticilor
ținuți de Hamas

   ACTUALIZARE 23:15 Discuțiile legate de posibila eliberare a unui număr de
   ostatici în schimbul a trei zile de armistițiu umanitar par că nu ajung la
   niciun deznodământ. Premierul Netanyahu a spus din nou, referindu-se la
   informațiile legate de aceste negocieri, că nu va exista un armistițiu
   înainte de eliberarea ostaticilor.

   „Aș vrea să infirm orice fel de zvonuri care apar din tot felul de
   direcții și să reiterez un singur lucru clar – nu va exista niciun
   armistițiu fără eliberarea ostaticilor”, a spus premierul isrelan.

   E important de menționat că un armistițiu nu este echivalent cu o „pauză
   umanitară”, termenul folosit frecvent de oficiali ai ONU.

   O pauză umanitară reprezintă o oprire de foarte scurtă durată a
   ostilităților, deobicei cu un scop umanitar precis – cum ar fi eliberarea
   ostaticilor sau livrarea de ajutor umanitar. În schimb, armistițiul
   reprezintă o pauză mai lungă a luptelor și pot fi agreate inclusiv în
   vederea găsirii unui compromis pentru pace.

   „În ce privește mici pauze tactice – o oră acum, o oră mai târziu – le-am
   mai avut și până acum. Presupun că vom verifica fiecare circumstanță
   pentru a permite bunurilor umantiare să intre în Gaza și pentru ca
   ostaticii să poată să iasă”, a încheiat Netanyahu.

ONU: Situația din Cisiordania e tot mai gravă

   ACTUALIZARE 22:55 Sub-Secretarul general ONU pentru probleme umanitare,
   Matthew Griffiths, atrage atenția cu privire la „situația tot mai gravă”
   din Cisiordania ocupată.

   Griffiths spune că 158 de palestinieni au  fost uciși în teritoriu din 7
   octombrie și până acum, printre care 45 de copii. Peste 2.400 de oameni au
   fost răniți, iar 1.000 strămutați.

   Tot conform ONU, opt dintre acești palestinieni au fost uciși în atacuri
   ale coloniștilor israelieni, în timp ce trei israelieni au fost uciși în
   atacuri ale palestinienilor.

   Până acum au fost înregistrate peste 200 de atacuri ale coloniștilor
   împotriva palestinienilor, inclusiv zeci care au dus la rănirea unor
   oameni și la distrugerea de propietate privată.

ONU: Și Israel și Hamas au comis crime de război

   ACTUALIZARE 22:11 Înaltul comisar al ONU pentru drepturile omului a
   vizitat punctul de trecere a graniței de la Rafah în timpul unui tur de
   cinci zile al Orientului Mijlociu. Aflat acolo, Volker Turk a spus că și
   Israelul și Hamas au comis crime de război de când a început războiul pe 7
   octombrie, relatează The Guardian.

   „Atrocitățile comise de grupuri armate palestiniene pe 7 octombrie au fost
   groaznice, au fost crime de război – la fel ca ținerea constantă de
   ostatici.

   Dar pedepsirea colectivă a civililor palestinieni de către Israel este și
   ea o crimă de război, la fel ca evacuarea ilegală și forțată a civililor”,
   a spus oficialul ONU.

Hamas a pierdut controlul în nordul Gaza, transmite IDF

   ACTUALIZARE 21:00 Populația din Gaza se îndreaptă spre sudul enclavei în
   căutare de siguranță, apă, hrană și medicamente care nu mai sunt
   disponibile în nord, a spus purtătorul de cuvânt al armatei israeliene,
   citat de BBC.

   În raportul său de seară, Daniel Hagari a spus că Hamas se ascunde în
   spatele populației civile și că a „pierdut controlul” în nordul enclavei.

   Oamenii pleacă pentru că „au înțeles că Hamas a pierdut controlul în
   nordul Fâșiei Gaza și că este mai sigur în sud, acolo unde pot avea apă,
   mâncare și medicamente”, a spus Hagari.

   El a confirmat și că ruta de evacuare nord-sud, care a fost deschisă pe
   perioade scurte de timp în ultimeel zile, va fi deschisă mâine, și i-a
   îndemnat pe oameni să „plece din strânsoarea Hamas”.

   „Hamas este ruptă de populația Gazei și le pasă doar de supraviețuirea
   lor”, a încheiat Hagari, care mai spune că 50.000 de oameni au plecat din
   orașul Gaza, azi.

Israelul spune că e „prematur” să discute de viitorul Fâșiei Gaza

   ACTUALIZARE 20:04 Reprezentanții guvernului israelian spun, miercuri că
   este „foarte prematur” să facă „scenarii” privind viitorul Fâșiei Gaza,
   dar că enclava trebuie „demilitarizată”. Ei spun, totuși, că discută cu
   alte state pe această temă, conform AFP, citată de Agerpres.

   „Este foarte prematur să discutăm despre scenariile «de a doua zi» după
   Hamas”, a declarat purtătorul de cuvânt al guvernului israelian, Eylon
   Levy.

   "Aş vrea ca 'a doua zi' după Hamas să fie săptămâna viitoare, însă
   probabil că va dura mai mult", a adăugat el. „Explorăm mai multe
   posibilităţi, împreună cu partenerii noştri internaţionali”, a adăugat el,
   subliniind că numitorul comun este ca Fâşia Gaza să fie „demilitarizată”
   pentru a „nu mai deveni niciodată un cuib de terorism”.

   Mai devreme, Benny Gantz, care s-a alăturat cabinetului de război al
   premierului Netanyahu din opoziţie, a vorbit despre un „mecanism
   alternativ pentru Gaza” în urma operaţiunii militare în curs. „Însă Hamas
   nu va face parte din el”, a mai spus el.

   Israelul a anunţat că trupele sale se află „în inima” oraşului Gaza, unde
   luptele s-au intensificat în ultimele zile, după o lună de război sângeros
   declanşat de atacul Hamas asupra teritoriului israelian.

Antonio Guterres spune că numărul civilor uciși în Gaza arată că „există ceva
clar greşit” cu operațiunea israeliană

   ACTUALIZARE 19:20 Secretarul general al ONU, Antonio Guterres, a declarat,
   miercuri, într-un interviu acordat Reuters, că numărul civililor ucişi în
   Fâşia Gaza arată că „există ceva clar greşit” cu operaţiunile militare ale
   Israelului.

   „Hamas încalcă dreptul internațional atunci când se folosesc de oameni ca
   de scuturi. Însă când ne uitam la numărul civililor care au fost ucişi în
   timpul operaţiunilor militare, există ceva care este în mod clar greşit",
   a declarat Guterres.

   „Este, de asemenea, important să facem Israelul să înţeleagă că este
   împotriva intereselor sale să se vadă în fiecare zi imaginea teribilă a
   nevoilor umanitare dramatice ale poporului palestinian”, a mai spus
   Guterres. „Asta nu ajută Israelul în relaţia cu opinia publică globală”, a
   afirmat şeful ONU.

   Guterres a făcut o comparaţie între numărul copiilor ucişi în Gaza şi
   numărul copiilor ucişi în conflictele din întreaga lume, despre care el
   raportează anual Consiliului de Securitate al ONU.

   „În fiecare an, cel mai mare număr de copii ucişi de către oricare dintre
   actorii din toate conflictele la care asistăm este maxim de ordinul
   sutelor”, a spus Guterres.

   „În câteva zile, în Gaza au fost ucişi mii şi mii de copii, ceea ce
   înseamnă că există ceva în mod clar greşit în modul în care se desfăşoară
   operaţiunile militare”, a spus el.

   El a mai spus că 92 de persoane care lucrau în cadrul Agenţiei ONU pentru
   Refugiaţii Palestinieni (UNRWA) au fost ucise în Gaza.

   Guterres a descris situaţia umanitară din Gaza ca fiind „catastrofală”.
   „Este absolut esenţial - absolut esenţial - să existe un flux de ajutor
   umanitar în Gaza care să corespundă nevoilor dramatice cu care se
   confruntă populaţia”, a mai spus el.

Negocieri complexe pentru eliberarea a 12 ostatici în schimbul unui armistițiu
de trei zile

   ACTUALIZARE 18:36 O sursă familiarizată cu discuțiile a spus, pentru BBC,
   că există discuții cu privire la eliberarea a 12 ostatici de către Hamas,
   jumătate dintre ei americani, în schimbul unei „pauze umanitare” de trei
   zile în războiul din Gaza.

   Pauza propusă ar urma să permită Hamas să elibereze ostaticii în siguranță
   și Egiptului să continue să livreze ajutoare umanitare și în sudul și în
   nordul Gaza, a mai spus sursa citată.

   Negocierile din prezent și punctul de conflict sunt din cauza
   neînțelegerilor cu privire la durata pauzei umanitare și la situațiadin
   nord, unde se duc lupte grele, a mai spus sursa citată.

Războiul împotriva Hamas este „războiul lumii libere” spune șeful diplomației
israeliene

   ACTUALIZARE 18:22 Războiul împotriva Hamas nu este doar al Israelului, ci
   este, de asemenea, „războiul lumii libere”, a declarat, miercuri,
   ministrul de externe israelian, Eli Cohen, în plenul Parlamentului
   European, reunit la Bruxelles.

   Israelul, a adăugat el, luptă nu doar împotriva Hamas, ci, de asemenea
   împotriva, altor miliţii susţinute de Iran, ţară pe care a calificat-o
   drept „finanţatorul numărul 1 al terorismului”.

   „Acesta nu este doar războiul statului Israel, acesta este războiul lumii
   libere”, a declarat şeful diplomaţiei israeliene, adăugând că acest
   conflict trebuie câştigat pentru „a ne asigura că Occidentul nu va fi
   următorul pe listă”.

   Cohen s-a exprimat în faţa parlamentarilor europeni împreună cu rude ale
   unora dintre cei peste 240 de ostatici deţinuţi de Hamas din 7 octombrie.

   Cohen şi-a însoţit discursul, emotiv pe alocuri, de o înregistrare video
   de două minute care arată atrocităţile comise de „peste 3.000 de
   terorişti” ai Hamas, pe care i-a numit „monştri”.

   „Pe 7 octombrie a fost ziua cea mai neagră pentru statul Israel şi pentru
   poporul israelian de la Holocaust” încoace, a afirmat ministrul Cohen,
   precizând că peste 240 de ostatici sunt deţinuţi de Hamas, dintre care
   peste 30 sunt copii sub 18 ani.

   Eli Cohen urmează să aibă o întrevedere, miercuri seara, cu preşedinta
   Comisiei Europene, Ursula von der Leyen.

Israelul susține că a distrus 130 de tuneluri ale Hamas

   ACTUALIZARE 17:31 Israelul susține că a distrus peste 130 de tuneluri
   Hamas în interiorul Fâșiei Gaza de când a și-a început operațiunile
   terestre în enclava palestiniană, relatează The Guardian.

   În imagini video publicate pe rețelele sociale de purtătorul de cuvânt al
   IDF, Daniel Hagari, se vede ceea ce armata israeliană spune că sunt dovezi
   ale distrugerii acestor tuneluri.

   Setarile tale privind cookie-urile nu permit afisarea continutul din
   aceasta sectiune. Poti actualiza setarile modulelor coookie direct din
   browser sau de aici – e nevoie sa accepti cookie-urile social media

   „Activitatea inginerilor din echipele de luptă incldue și distrugerea
   armelor dușmanului, localizarea, expunerea și detonarea tunelurilor. Cu
   extinderea operațiunii terestre din Gaza, soldații distrug infrastructura
   teroristă a Hamas.

   Ca parte a activității trupelor terestre în Fâșia Gaza, un efort este în
   desfățurare pentru distrugerea tunelurilor organizației teroriste Hamas,
   iar de la începutul luptelor, 130 de tuneluri au fost distruse”.

   Hagari a mai spus că felul în care erau construite tunelurile și
   cantitățile de apă și oxigen sugerează că teroriștii Hamas intenționau să
   stea în subteran pentru perioade lungi.

Oficial israelian: Israelul nu intenționează să „reocupe” Gaza

   ACTUALIZARE 17:26 Israelul nu are nicio intenție să „reocupe” Gaza sau să
   o controleze pe perioadă lungă de timp, a declarat un oficiali israelian
   de rang înalt, miercuri, la Washington, o încercare de a clarifica
   declarații ambigue de marți ale premierului Netanyahu și ministrului său
   al apărării, relatează Reuters.

   „Evaluăm că operațiunile noastre curente sunt eficace și de succes și vom
   continua să acționăm”, a declarat oficialul israelian, sub rezerva
   anonimatului. „Nu va fi nelimitat și nici permanent”, a adăugat el, fără
   să dea un orizont de timp specific.

   Până acum, oficialii israelieni au făcut declarații ambigue cu privire la
   planurile pe termen lung ale Israelului cu privire la Gaza, dacă își vor
   duce la bun sfârșit operațiunea de eliminare a Hamas.

   Premierul israelian a declarat pentru ABC, la începutul săptămânii că
   Israelul va avea „responsabilitatea securității” în Gaza după război, fapt
   ce a dus cu gândul la o posibilă reocupare a Fâșiei de către IDF.

   „Ideea din spatele intrării armatei israeliene în Gaza este de a distruge
   abilitatea Hamas de a ne mai amenința. Înțelegem că asta va lua timp și că
   dacă încheiem această fază a operațiunii militare, încă trebuie să
   acționăm împotriva infrastructurii militare rămase”, a mai spus sursa
   citată.

Qatarul negociază eliberarea unui număr de ostatici, în schimbul unui armistițiu
temporar

   ACTUALIZARE 16:37 Qatarul negociază eliberarea unui grup de aproximativ 10
   ostatici deţinuţi de Hamas în Fâşia Gaza în schimbul unei încetări a
   focului, a declarat, miercuri, pentru AFP. o sursă apropiată discuţiilor,
   conform Agerpres.

   Qatarul desfăşoară o mediere „în coordonare cu SUA pentru a obţine
   eliberarea a între 10 şi 15 ostatici în schimbul unei încetări a focului
   pentru o zi-două”, a susținut această sursă, sub rezerva anonimatului.

   Qatarul, care găzduieşte un birou politic al Hamas şi furnizează ajutor
   financiar Fâşiei Gaza în valoare de milioane de dolari, a fost implicat în
   medierea ce a permis, în octombrie, eliberarea a patru ostatici: o
   cetățeană americană şi fiica sa, precum şi două femei israeliene.

   Qatarul este, de asemenea, un aliat apropiat al SUA, găzduind cea mai mare
   bază militară americană din regiune.

   Premierul şi ministru de externe al Qatarului, Mohammed bin Abdulrahman
   Al-Thani, a exprimat, duminica trecută, hotărârea ţării sale de a continua
   procesul de mediere, în ciuda dificultăţilor în teren „provocate de
   acţiunile ocupaţiei israeliene”.

ONU: Distrugerea orașelor civile și bombardamentele „fără țintă” sunt crime de
război

   ACTUALIZARE 16:10 Bombardamentele generalizate asupra locuinţelor şi
   infrastructurii civile în Fâşia Gaza, precum şi loviturile haotice de
   rachete lansate de Hamas constituie „crime de război”, a declarat,
   miercuri, un expert independent al ONU, conform Agerpres.

   De o lună, atacurile israeliene în Fâşia Gaza au distrus aproximativ 45%
   dintre unităţile locative de pe teritoriul palestinian, susţine
   Balakrishnan Rajagopal într-un comunicat, distrugeri care - în opinia sa -
   duc la „un cost enorm în vieţi omeneşti”.

   Raportorul special al ONU pentru o locuinţă adecvată a subliniat că
   bombardamentele asupra imobilelor de locuit, bunurilor şi
   infrastructurilor civile sunt strict interzise de legislația
   internaţională.

   „Desfăşurarea de ostilităţi ştiind că vor distruge şi avaria în mod
   sistematic casele şi infrastructura civilă, făcând un oraş întreg - cum ar
   fi oraşul Gaza - nelocuibil pentru civili, este o crimă de război”, a spus
   el. Atunci când astfel de acte sunt „îndreptate împotriva unei populaţii
   civile, ele constituie, de asemenea, crime împotriva umanităţii”, a
   adăugat Rajagopal.

   Expertul a subliniat, de asemenea, că locuinţele civile în Israel nu sunt
   în mod evident obiective militare, avertizând că tirurile de rachete
   lansate „în orb” şi continuu de către Hamas şi alte grupări constituie, de
   asemenea, crimă de război.

   Rajagopal consideră, de asemenea, că ordinul de evacuare israelian, emis
   în ciuda lipsei de adăposturi adecvate şi ajutor pentru cei care fug, în
   condiţiile unui asediu complet, când a fost întreruptă alimentarea cu apă,
   hrană, carburant şi medicamente, iar căile de evacuare spre „zone sigure”
   au fost atacate în mod repetat, constituie o „încălcare crudă şi flagrantă
   a dreptului internaţional umanitar”.

   „Imobilele de locuinţe nu sunt obiective militare”, a reiterat expertul
   citat. Spitalele, ambulanţele, taberele de refugiaţi, şcolile, bisericile
   şi moscheile, infrastructura de apă şi electricitate pentru civili „nu
   sunt obiective militare”, a insistat raportorul special al ONU.

Blinken: Israelul nu trebuie să reocupe Gaza

   ACTUALIZARE 11.25 Secretarul de stat american, Antony Blinken, spune că
   elementele-cheie ale unei viitoare păci includ ca palestinienii din Gaza
   să nu fie strămutați cu forța, transmite BBC.

   „Nu acum, nu după război”, spune el, adăugând că alte condiții includ:

     * Să nu fie folosită Gaza ca platformă pentru terorism sau atacuri
       violente
     * Să nu fie reocupată Fâșia Gaza după încheierea conflictului
     * Să nu se încerce blocarea sau asedierea Gaza
     * Nicio reducere a teritoriului din Gaza
     * Să se asigure faptul că „nicio amenințare teroristă nu poate proveni
       din Cisiordania”

   El spune că planurile trebuie să includă unificarea Fâșiei Gaza cu
   Cisiordania sub Autoritatea Palestiniană.

   Blinken adaugă că „trebuie să includă un mecanism susținut pentru
   reconstrucție în Gaza” și a reamintit de soluția cu două state.

   „Credem că acum este momentul să începem conversația pentru viitor. Nu
   mâine, nu după război, astăzi”, a mai spus oficialul.

Israelul nu va reocupa Gaza, dar va avea o responsabilitate asupra securităţii,
afirmă un înalt responsabil israelian

   ACTUALIZARE 9.30 "Israelul nu va reocupa Fâşia Gaza", a afirmat marţi
   seara ministrul israelian al afacerilor strategice, Ron Dermer, în timpul
   unui interviu pentru canalul american MSNBC.

   "Ne-am (Israelul) retras total din Gaza de 17 ani şi am primit înapoi un
   stat terorist. Nu putem repeta aceasta, este evident. Odată ce mişcarea
   islamistă palestiniană Hamas nu va mai fi la putere şi după destructurarea
   infrastructurii sale, Israelul va trebui să aibă o responsabilitate
   generală asupra securităţii, pentru o perioadă nedefinită", a declarat
   Dermer, care este şi observator în cabinetul de război israelian.

   Întrebat despre modul în care va fi organizată această responsabilitate,
   Dermer a recunoscut că întrebarea rămâne deschisă, dar a afirmat că "nu va
   fi vorba de ocupaţie".

   Afirmaţiile acestui fost ambasador al Israelului în SUA, apropiat al
   prim-ministrului Benjamin Netanyahu, intervin după ce Washingtonul a
   declarat că se opune unei noi ocupaţii pe termen lung a Fâşiei Gaza de
   către Israel. "La modul general, noi nu susţinem o reocupare a Gaza şi
   nici Israelul nu o mai susţine", a declarat pentru presă purtătorul de
   cuvânt al Departamentului de Stat american, Vedant Patel, marţi.

   Această reacţie vine ea însăşi ca urmare a declaraţiilor de luni ale lui
   Benjamin Netanyahu, care a spus că doreşte ca Israelul să îşi asume
   "responsabilitatea generală asupra securităţii" în acest teritoriu, după
   război. "Purtăm discuţii cu omologii noştri israelieni cu privire la cum
   ar trebui să arate Fâşia Gaza după conflict. Preşedintele (american, Joe
   Biden) îşi menţine poziţia, conform căreia o reocupare de către forţele
   israeliene nu este ceea ce trebuie făcut", a declarat purtătorul Casei
   Albe, John Kirby, în timpul unei conferinţe de presă. "E un lucru asupra
   căruia nu există nicio îndoială: Hamas nu poate face parte din ecuaţie", a
   adăugat el.

Summit G7: Sprijinul pentru Ucraina nu se va diminua din cauza conflictului din
Orientul Mijlociu

   ACTUALIZARE 9.25 Sprijinul celor mai bogate națiuni, care fac parte din
   Grupul celor 7 (G7), pentru Ucraina, în războiul său cu Rusia, nu va fi
   afectat de intensificarea conflictului din Orientul Mijlociu, a transmis
   marți ministrul de externe al Japoniei, Yoko Kamikawa. Miniștrii de
   externe din G7 se pregătesc să poarte discuții online cu Kiev, în timpul
   întâlnirii de la Tokyo, informează Reuters.

   La Tokyo, G7 intenționează să transmită mesaje care să aducă în discuție
   impunerea unei pauze în luptă și permiterea accesul umanitar în Gaza, care
   a fost bombardată de Israel ca răzbunare pentru un atac al militanților
   Hamas, din 7 octombrie, care a ucis 1.400 de oameni, a spus Kamikawa.

IDF l-a ucis pe expertul care dezvolta arme și rachete folosite de Hamas

   ACTUALIZARE 9.10 Armata israeliană (IDF) susține că l-a ucis pe șeful
   departamentului de dezvoltare a armamentului pentru Hamas în Gaza, scrie
   The Guardian.

   „Un avion de vânătoare al IDF l-a ucis pe Mohsen Abu Zina, șeful
   departamentului de arme și industrii al Hamas din cadrul departamentului
   de producție al acestuia.

   Mohsen Abu Zina a fost unul dintre cei mai importanți dezvoltatori de arme
   ai Hamas și era expert în dezvoltarea de arme strategice și rachete
   folosite de teroriștii Hamas”, spune IDF într-o postare pe Telegram.

   De asemenea armata israeliană afirmă că „trupele FDI au identificat, de
   asemenea, o celulă teroristă care plănuia să lanseze rachete antitanc" și
   că „trupele IDF au dirijat un avion pentru a lovi o celulă teroristă
   responsabilă de lansarea de rachete spre Israel".

89 de angajați ai Agenției ONU pentru Refugiați din Palestina au fost uciși

   ACTUALIZARE 8.45 Secretarul general al Națiunilor Unite, António Guterres,
   a declarat că 89 de membri ai personalului Agenției ONU pentru Refugiați
   din Palestina din Orientul Apropiat (UNRWA) au fost uciși de la începutul
   războiului Israel-Hamas în urmă cu o lună.

   Mai mulți lucrători umanitari ONU „au fost uciși în ultimele săptămâni
   decât în ​​orice perioadă din istoria organizației noastre”, a scris el
   luni pe X7, fost Twitter.

   UNRWA a mai spus marți că cel puțin 26 de angajați au fost răniți.

   "Suntem devastați. Ne va fi foarte dor de colegii noștri, nu fi uitați.
   Suntem alături de familiile lor", a transmis organizația pe X.

„Toată lumea cunoaște pe cineva care a fost rănit, ucis, ucis sau afectat”

   ACTUALIZARE 8.10 Ceremonii comemorative au avut loc marți seară la
   Ierusalim, la o lună de la masacrul din 7 octombrie.

   Oamenii au aprins lumânări în memoria celor 1.400 de morți în urma
   atacului Hamas din acea zi.

   „Nu există nicio persoană care să nu fie afectată de aceste atacuri
   oribile”, a spus Sharon Balaban, în vârstă de 52 de ani.

   „Toată lumea cunoaște pe cineva care a fost rănit, ucis, ucis sau
   afectat”, adaugă ea.

Cronologia evenimentelor de marți, 7 noiembrie 2023

Biden i-a cerut lui Netanyahu să accepte un armistițiu de trei zile, spun surse
americane și israeliene

   ACTUALIZARE 22:55 Joe Biden l-a îndemnat pe Benjamin Netanyahu să accepte
   o încetare a focului de trei zile în Gaza, pentru a putea obține
   eliberarea unuia dintre ostaticii ținuți de Hamas, conform unui raport al
   Axios care citează doi oficiali americani și israelieni, relatează The
   Guardian.

   Președintele american și premierul israelian au discutat la telefon, luni.
   Conform administrației de la Casa Albă, cei doi lideri „au discutat
   posibilitatea unor pauze tactice”.

   Citându-l pe un oficial american anonim, Axios a relatat că Hamas ar urma
   să elibereze între 10 și 15 ostatici pe baza unei propuneri discutate
   între SUA, Israel și Qatar.

   Cele trei zile ar urma să fie folosite inclusiv pentru verificarea
   identității tuturor ostaticilor și pentru furnizarea unei liste de nume
   ale celor aflați în captivitate.

   În timpul discuției telefonice, Netanyahu i-ar fi spus lui Biden că nu are
   încredere în intențiile Hamas și că nu crede că teroriștii sunt dispuși să
   accepte un acord pentru eliberarea ostaticilo.

   Netanyahu a adăugat că se teme că ar putea să piardă sprijinul
   internațional pentru operațiune dacă luptele se opresc vreme de trei zile.

Netanyahu: Orașul Gaza e înconjurat și IDF acționează în interior

   ACTUALIZARE 21:51 Prim-ministrul Benjamin Netanyahu spune că orașul Gaza
   „este înconjurat” și că trupele israeliene „acționează în interiorul său”,
   „aplicând presiune pe Hamas în fiecare oră și în fiecare zi”.

   Deși și premierul și ministru său al apărării au făcut afirmații similare
   în ce privește acțiunile IDF în interioriul orașului Gaza, este neclar ce
   se întâmplă mai exact în cadrul operațiunii trupelor israeliene.

   „Până acum am ucis mii de teroriști, de deasupra și de sub pământ. Hamas
   află că putem ajunge în locuri în care nu credeau că putem să o facem. Iar
   campania este încă în desfășurare.

   Pe frontul diplomatic, acționăm constant pentru a permite IDF spațiul de
   manevră să continue operațiunea. Nu ne vom opri până ce nu avem victoria”,
   a spus premierul israelian.

   Netanyahu a adăugat că este în legătură constantă cu președintele Joe
   Biden și i-a mulțumit din nou acestuia pentru sprijin – „Apreciem mult
   sprijinul său, al administrației și al poporului american”.

SUA se opun unei noi ocupații a Fâșiei Gaza de către Israel

   ACTUALIZARE 21:32 Statele Unite se opun unei ocupații noi și pe termen
   lung a Fâșiei Gaza de către Israel, a informat un purtător de cuvânt al
   Departamentului de Stat, citat de BBC.

   La o conferință de presă, Vedant Patel a spus că SUA nu susține o relocare
   a palestinienilor în afara Gaza.

   „Perspectiva noastră este că palestinienii trebuie să se afle în avangarda
   acestor decizii, că Gaza este teritoriu palestinian și că va rămâne
   teritoriu palestinian”, a spus el.

   Purtătorul de cuvânt a făcut afirmațiile ca răspuns la o întrebare legată
   de spusele premierului Netanyahu, care a dat de înțeles, anterior, că
   Israelul va ocupa din nou Gaza la finalul războiului împotriva Hamas.

Hezbollah „va face greşeala vieţii sale” dacă intră în războiul Israel-Hamas,
ameninţă Netanyahu

   ACTUALIZARE 21:22 Premierul israelian, Benjamin Netanyahu, avertizează,
   marţi, într-o alocuţiune,Hezbollah că va face „greşeala vieţii sale” dacă
   intră în războiul Israelului împotriva Hamas.

   „Dacă Hezbollah decide să intre în război va face greşeala vieţii sale”, a
   ameninţat Benjamin Netanyahu.

Liderul Hamas din Gaza, înconjurat în buncărul său

   ACTUALIZARE 20:16 Ministrul israelian al apărării, Yoav Gallant, a
   confirmat, marți seară, că forțele IDF se află în „inima orașului Gaza” și
   că liderul din enclavă al Hamas, Yahya Sinwar, a fost înconjurat în
   buncărul său, conform Sky News.

   Oficialul israelian nu a precizat, însă, unde se află acest buncăr sau
   locul în care se află liderul teroriștilor.

   Gallant a mai spus că Israelul „nu va guverna Gaza după război, și nici
   Hamas nu o va face”, o încercare de a clarifica declarațiile ambigue de
   mai devreme ale sale și ale premierului Netanyahu.

   Cei doi au spus că „Israelul va fi responsabil de securitatea din Gaza” și
   că „nu va mai fi vreo amenințare de securitate din Gaza, iar Israelul își
   va rezerva libertatea totală de acțiune pentru a răspunde la orice
   situație din Fâșia Gaza care presupune orice pericol”.

„Fâșia Gaza este cea mai mare bază teroristă construită vreodată de omenire”

   ACTUALIZARE 20:03 Ministrul israelian al apărării spune, într-un discurs
   televizat de marți, că Fâșia Gaza este „cea mai mare bază teroristă
   construită vreodată de omaenire” și că forțele terestre ale IDF au luat cu
   asalt „fortărețele teroriste, din toate direcțiile, în coordonare perfectă
   cu forțele aeriene și maritime”, a transmis Times of Israel, citat de The
   Guardian.

   Ministrul israelian a respins din nou posibilitatea unei pauze umanitare
   în Gaza.

   „Pauzele umanitare, pentru mine, înseamnă eliberarea prizonierilor luați
   de animale. Nu va fi niciun armistițiu umanitar fără eliberarea
   ostaticilor”.

Forțele israeliene luptă în „inima orașului Gaza”

   ACTUALIZARE 19:59 Armata israeliană a transmis, marți seară, că trupele
   sale luptă „în mai multe centre semnificative” ale Fâșiei Gaza, în cadrul
   unui război „complex și dificil” cu teroriștii Hamas.

   Comandamentul sudic al armatei israeliene a luptat „non-stop” timp de o
   lună pentru a lovi „în centrul capacităților Hamas”, a spus generalul
   Yaron Finkelman, într-un comunicat de marți.

   El a mai spus că soldații israelieni „elimină teroriști, descoperă
   tuneluri, distrug armament și continuă să avanseze spre centrul
   teritoriului inamic”.

   „Luptăm în aceste moment în centre semnificative ale Fâșiei Gaza. Tocmai
   m-am întors de acolo. Pentru prima oară într-un deceniu, IDF luptă în
   inima orașului Gaza. În inima terorii. Este un război dificil și complex
   și, din păcate, presupune costuri”, a declarat militarul citat.

ONU: 5.000 de oameni au străbătut pe jos drumul din nordul Gaza până în sudul
enclavei

   ACTUALIZARE 19:19 În jur de 5.000 de oameni au plecat pe jos din nordul
   Gaza în sudul acesteia, pe parcursul „ferestrei” de patru ore de luni,
   conform agenției ONU pentru Coordonarea Situațiilor Umanitare (OCHA),
   citată de CNN.

   Armata israeliană ceruse, anterior, locuitorilor din nordul Gaza să plece
   spre sud, deschizând un coridor între ora locală 10:00 și ora locală
   14:00.

   „Din cauz deteriorării grave a drumului, distanța putea fi parcursă doar
   pe jos. Familii întregi, cu copii, bătrâni și persoane cu dizabilități au
   mers pe distanțe lungi, ținându-și în mâini toate bunurile”, a informat
   OCHA.

   Agenția ONU a mai raportat că în jur de 1,5 milioane de oameni din Gaza
   sunt strămutați în interiorul enclavei. Dintre ei, în jur de 717.00 se
   află în adăposturi ONU, 122.000 în spitale, biserici și clădiri publice,
   alți 110.000 în școli, iar restul se află împreună cu familii gazdă.

Israelul „va controla securitatea” din Gaza, după război, spun liderii
israelieni

   ACTUALIZARE 18:08 Premierul guvernului Israelului, Benjamin Netanyahu, a
   vorbit despre viitorul Fâșiei Gaza după războiul împotriva Hamas. Liderul
   israelian a dat indicii despre o posibilă ocupație a enclavei de către
   IDF, spunând că Israelul „va controla situația de securitate” din
   teritoriu „pe termen nedeterminat”.

   Și ministrul său al apărării, Yoav Gallant, a făcut afirmații care
   sugerează că Israelul se pregătește de ocuparea militară a enclavei după
   finalul războiului.

   Vorbind în Comisia pentru Apărare și Afaceri Externe, marți dimineață,
   Gallant a spus că „la finalul acestei campanii, Hamas ca organizație
   militară și organizație de guvernare în Gaza va înceta să existe”.

   „Nu va mai fi vreo amenințare de securitate din Gaza, iar Israelul își va
   rezerva libertatea totală de acțiune pentru a răspunde la orice situație
   din Fâșia Gaza care presupune orice pericol”, a spus Gallant, citat de
   CNN.

Sute de oameni așteaptă evacuarea la punctul de la Rafah

   ACTUALIZARE 17:30 Sute de cetățeni străini încă aşteaptă, marţi, la
   terminalul de la Rafah, în Fâşia Gaza, să fie evacuați spre Egipt din
   enclava palestiniană bombardată fără întrerupere de armata israeliană.

   „Punctul de graniță de la Rafah a fost deschis în această dimineaţă şi
   sunt în curs dispoziţii pentru plecări”, a confirmat Wael Abou Omer, un
   purtător de cuvânt al administraţiei din partea palestiniană a
   terminalului. Purtătorul de cuvânt de la Rafah a menţionat o listă de 500
   de persoane autorizate să intre în Egipt, marţi.

   În faţa terminalului, Farid Nawasra, un tată de familie deţinător al unui
   paşaport rusesc, a povestit că a aşteptat multe zile să fie înscris pe
   această listă. „Copiii mei au văzut lucruri oribile, am suferit mult (...)
   şi sperăm astăzi că ni se va permite să trecem”, a spus el pentru AFP,
   citat de Agerpres.

   Pentru Myrian Abu Chaaban, posesoare de paşaport românesc, faptul că a
   ajuns până la terminal este o uşurare. „Sunt fericită că am reuşit să
   ajungem la frontieră, pentru că drumul a fost atât de agitat până aici”, a
   spus ea.

   Timp de trei zile săptămâna trecută, de miercuri până vineri, au fost
   lăsaţi să iasă prin terminal zeci de răniţi palestinieni şi sute de
   deţinători de paşapoarte străine. După o închidere de două zile, plecările
   s-au reluat la Rafah, luni.

   „Ieri, luni, au sosit 96 de camioane cu ajutoare umanitare, iar 19 răniţi,
   un bolnav şi în jur de 200 de persoane de naţionalitate străină au
   plecat”, a precizat acelaşi purtător de cuvânt.

   Imagini prin satelit arată distrugeri la punctul de la Erez, principalul
   punct de trecere între nordul Fâşiei Gaza şi sudul Israelului, închis din
   7 octombrie.

   Cu titlu excepţional, postul de trecere de la Karem Abou Salem (Kerem
   Shalom, de partea israeliană) a fost deschis, vineri, pentru a lăsa să
   intre în Gaza valuri de lucrători palestinieni, care fuseseră deţinuţi în
   Israel de la începutul războiului.

Nou bilanț al deceselor

   ACTUALIZARE 16:30 Ministerul sănătății din Gaza, controlat de Hamas,
   susține că 10.328 de oameni au fost uciși în enclavă de la începutul
   ostilităților, inclusiv peste 4.100 de copii.

   Datele și informațiile transmise din sursele Hamas nu pot fi verificate
   independent și au fost puse sub semnul întrebării de mai mulți oficiali
   occidentali. OMS spune, însă, că ele sunt, cel mai probabil, reale.

Israelul se pregătește de asediu

   ACTUALIZARE 14:20 Israelul le-a oferit civililor încă prinși în orașul
   Gaza proaspăt încercuit o fereastră de patru ore pentru a pleca marți, iar
   rezidenții care evadau au spus că au trecut pe lângă tancuri în poziție de
   atac.

   Israelul spune că forțele sale au înconjurat orașul Gaza și că sunt gata
   să îl asedieze în curând în campania lor de anihilare a islamiștilor Hamas
   care au atacat orașele israeliene în urmă cu exact o lună.

   Editor : Adrian Dumitru

     * Etichete:
     * iran
     * egipt
     * israel
     * turcia
     * palestina
     * teroristi
     * hamas
     * fasia gaza
     * gaza
     * benjamin netanyahu
     * cisiordania
     * liban
     * joe biden
     * orientul mijlociu
     * hezbollah
     * recep tayyip erdogan
     * grupare terorista
     * armata israeliana
     * atrocitati
     * conflict israel palestina
     * razboi israel
     * idf
     * atacuri israel
     * rafah

   Urmărește știrile Digi24.ro și pe Google News

   Top Citite
   militari americani se uită pe o hartă în cadrul unui exercițiu NATO 1
   Șocul pe care strategii NATO l-au avut când au simulat un război cu Rusia.
   Ben Hodges...
   Screenshot 2023-12-23 165235 2
   Procurorul care a trimis Dosarul Revoluției în instanță: Scopul grupării
   Iliescu a fost...
   soldati rusi pe front 3
   Ucraina spune că obuzele de artilerie trimise Rusiei de Coreea de Nord
   sunt de proastă...
   oameni care se plimba prin viscol 4
   HARTĂ. Avertizare meteo de vreme rea. Cod portocaliu și galben de vânt
   puternic, viscol...
   fosila dinozaur 5
   Oamenii de știință cred că suntem în mijlocul unei noi extincții în masă
   și că oamenii...
   A văzut că sunt filmați și a încercat să-și sărute prietena: ce a urmat a
   devenit viral instant Digi Sport
   A văzut că sunt filmați și a încercat să-și sărute prietena: ce a urmat a
   devenit viral instant
   Descarcă aplicația Digi Sport
   Recomandările redacţiei
   masini care merg pe un drum cu zapada
   Vremea rea a făcut ravagii în țară. Zeci de mașini au rămas blocate...
   La Betleem, un mic monument care înfățișează scena nașterii lui Iisus,
   înconjurat de pietre și sârmă ghimpată, a fost instalat ca omagiu pentru
   copiii din Gaza
   Festivitățile de Crăciun au fost anulate în Betleem, locul nașterii...
   avion al companiei legend airlines
   Avionul companiei românești Legend Airlines, reținut la sol în...
   Președintele ucrainean Volodimir Zelenski.
   Mesajul lui Zelenski de Crăciun: „În final, întunericul va pierde...
   Ultimele știri
   Bărbat acuzat de tentativă de omor după ce, beat fiind, și-a lovit
   intenţionat cu mașina o rudă
   Camioanele ucrainene au început să intre în Polonia. Fermierii polonezi au
   ridicat blocada la un punct de frontieră
   Mii de persoane au cerut, la Belgrad, anularea alegerilor parlamentare şi
   locale
   Citește mai multe
   Te-ar putea interesa și:
   Polițiști germani la Catedrala din Koln
   „Nu vom fi intimidați”. Germania spune că tratează „foarte serios”
   amenințarea terorismului, după reacția de la Catedrala din Koln
   netanyahu-biden-colaj
   Joe Biden l-a sunat pe Netanyahu pentru a discuta despre obiectivele
   armatei israeliene în Fâșia Gaza
   War Between Israel and Palestine
   Noi atacuri lansate de rebelii Houthi asupra navelor din Marea Roșie. O
   dronă trasă din Iran a lovit un cargou în largul coastei Indiei
   2 nave de razboi sua si japonia in marea rosie
   Iranul susține că nu e implicat în atacurile rebelilor Houthi împotriva
   navelor comerciale din Marea Roșie
   un barbat isi aprinde o tigara de canabis
   Biden a graţiat autori ai unor infracţiuni legate de droguri
   Partenerii noștri
   [IMG] Pe Roz
   Sunt frați vitregi, dar formează un cuplu și au doi copii împreună. Acum
   vor să se căsătorească: "Ni s-a spus...
   [IMG] Cancan
   Ultimele detalii despre starea de sănătate a lui Ion Iliescu. Un procuror
   rupe tăcerea
   [IMG] Film Now
   Transformarea incredibilă a lui Jason Momoa de la Baywatch la Aquaman.
   Dieta care l-a ajutat pe celebrul...
   [IMG] editiadedimineata.ro
   Copturile Crăciunului. Pe masa din Ajunul Crăciunului se pune hrană și
   pentru sufletele morților
   [IMG] Fanatik.ro
   Superstiții de Crăciun. Ce trebuie să mănânci neapărat în Ajunul acestei
   sărbători
   [IMG] Adevărul
   Modelul de inteligență artificială care prezice data morții, cu o precizie
   de 78%. Cum funcționează
   [IMG] Playtech
   Ce s-a ales de Gavrosh de România, copilul învelit în tricolor. Simbolul
   Revoluției din '89, celebru în toată...
   [IMG] Digi FM
   O familie de români, agresată în trafic pe autostradă în Austria. Au fost
   urmăriți 20 de kilometri și forțați...
   [IMG] Digi Sport
   Kylian Mbappe deja s-a decis, cu o săptămână înainte să poată semna cu
   orice echipă dorește
   [IMG] Pro FM
   Loredana Groza, primele declarații despre divorțul de Andrei Boncea:
   „Mulți mi-au zis că sunt nebună!”
   [IMG] Film Now
   Gwyneth Paltrow și-a etalat corpul de model, în costum de baie, pe plajă
   în Mexic. Actrița de 51 de ani...
   [IMG] Adevarul
   Povestea de Hollywood a magnatului Enzo Ferrari. Tiranic și obsedat
   sexual, își împingea piloții la moarte și...
   [IMG] Newsweek
   VIDEO Prin ce dramă a trecut Cristi Pațurcă la Revoluție? Unde a compus
   „Imnul golanilor"?
   [IMG] Digi FM
   Controversă uriașă legată de pastele carbonara, stârnită de un istoric
   italian specializat în artă culinară...
   [IMG] Digi World
   Principalele motive pentru care te simți mereu înfometat. Factorii care
   influențează apetitul, creionați de...
   [IMG] Digi Animal World
   Momentul când o veveriță și-a înscenat moartea. Imaginile sunt virale:
   „Să-i dea cineva un Oscar”
   București Băneasa, 5°C
   Digi Romania Digi Online Digi24 Digi Sport Film Now DigiWorld Digi
   AnimalWorld DigiLife UTV ProFM DigiFM DanceFM Music Channel
   Termene și condiții Politica de confidențialitate
     * Abonare Digi TV
     * Politica de utilizare a modulelor cookie
     * Codul Digi24
     * Camere web
     * Contact/Info
   Versiune mobil Copyright © 2023
   Confidenţialitatea ta este importantă pentru noi. Vrem să fim transparenţi
   și să îţi oferim posibilitatea să accepţi cookie-urile în funcţie de
   preferinţele tale.
   De ce cookie-uri? Le utilizăm pentru a optimiza funcţionalitatea site-ului
   web, a îmbunătăţi experienţa de navigare, a se integra cu reţele de
   socializare şi a afişa reclame relevante pentru interesele tale. Prin clic
   pe butonul "DA, ACCEPT" accepţi utilizarea modulelor cookie. Îţi poţi
   totodată schimba preferinţele privind modulele cookie.
   Da, accept
   Modific setările
   Informaţii suplimentare
   Alegerea dumneavoastră privind modulele cookie de pe acest site
   [ ] Fişiere cookie necesare
   Aceste cookies sunt strict necesare pentru funcţionarea site-ului și nu
   necesită acordul vizitatorilor site-ului, fiind activate automat.
   [ ] Vizualizarea modulelor cookie necesare
   - Afișarea secţiunilor site-ului - Reţinerea preferinţelor personale
   (inclusiv în ceea ce privește cookie-urile) - Reţinerea datelor de logare
   (cu excepţia logării printr-o platformă terţă, vezi mai jos) - Dacă este
   cazul, reţinerea coșului de cumpărături și reţinerea progresului unei
   comenzi Ascunderea modulelor cookie necesare

   Companie                          Domeniu    Politica de confidenţialitate 
   RCS&RDS S.A.                      digi24.ro  Vezi politica de              
                                                confidenţialitate             
   cmp_level, prv_level, m2digi24ro, stickyCookie
   Studiu de Audienţă și Trafic      brat.ro    
   Internet (prin CXENSE)            
   cX_S, cX_P, cX_T                  
   Google IDE                        google.com Vezi politica de              
                                                confidenţialitate             
   IDE                               

   Vă rugăm să alegeţi care dintre fişierele cookie de mai jos doriţi să fie
   utilizate în ce vă priveşte.
   [ ] Fişiere cookie de analiză
   Aceste module cookie ne permit să analizăm modul de folosire a paginii
   web, putând astfel să ne adaptăm necesității userului prin îmbunătățirea
   permanentă a website-ului nostru.
   [ ] Vizualizarea modulelor cookie de analiză
   - Analiza traficului pe site: câţi vizitatori, din ce arie geografică, de
   pe ce terminal, cu ce browser, etc, ne vizitează - A/B testing pentru
   optimizarea layoutului site-ului - Analiza perioadei de timp petrecute de
   fiecare vizitator pe paginile noastre web - Solicitarea de feedback despre
   anumite părţi ale site-ului Ascunderea modulelor cookie de analiză

   Companie              Domeniu        Politica de confidenţialitate         
   Google Analytics      google.com     Vezi politica de confidenţialitate    
   _ga, _gid, _gat, AMP_TOKEN, _gac_<property-id>, __utma, __utm, __utmb,
   __utmc, __utmz, __utmv

   [ ] Fişiere cookie de social media
   Aceste module cookie vă permit să vă conectaţi la reţelele de socializare
   preferate și să interacţionaţi cu alţi utilizatori.
   [ ] Vizualizarea modulelor cookie social media
   - Interacţiuni social media (like & share) - Posibilitatea de a te loga în
   cont folosind o platformă terţă (Facebook, Google, etc) - Rularea
   conţinutului din platforme terţe (youtube, soundcloud, etc) Ascunderea
   modulelor cookie social media

   Companie         Domeniu              Politica de confidenţialitate        
   Facebook         facebook.com         Vezi politica de confidenţialitate   
   a11y, act, csm, P, presence, s, x-referer, xs, dpr, datr, fr, c_user
   Youtube          youtube.com          Vezi politica de confidenţialitate   
   GED_PLAYLIST_ACTIVITY,APISID, GEUP, HSID, LOGIN_INFO, NID, PREF, SAPISID,
   SID, SSID, SIDCC, T9S2P.resume, VISITOR_INFO1_LIVE, YSC, dkv, s_gl, wide
   Twitter          twitter.com          Vezi politica de confidenţialitate   
   _twitter_sess, auth_token, lang, twid, eu_cn, personalization_id,
   syndication_guest_id, tfw_exp
   Instagram        instagram.com        Vezi politica de confidenţialitate   
   csrftoken, ds_user_id, ig_did, ig_cb, mcd, mid, rur, shbid, shbts, urlgen

   [ ] Fişiere cookie de publicitate/marketing personalizate
   Aceste module cookie sunt folosite de noi și alte entităţi pentru a vă
   oferi publicitate relevantă intereselor dumneavoastră, atât în cadrul
   site-ului nostru, cât și în afara acestuia.
   [ ] Vizualizarea modulelor cookie de publicitate
   - Oferirea de publicitate în site adaptată concluziilor pe care le tragem
   despre tine în funcţie de istoricul navigării tale în site și, în unele
   cazuri, în funcţie de profilul pe care îl creăm despre tine. Facem acest
   lucru pentru a menţine site-ul profitabil, în așa fel încât să nu percepem
   o taxă de accesare a site-ului de la cei care îl vizitează. - Chiar dacă
   astfel de module cookie nu sunt utilizate, te rugăm să reţii că ţi se vor
   afişa reclame pe site-ul nostru, dar acestea nu vor fi adaptate
   intereselor tale. Aceste reclame pot să fie adaptate în funcţie de
   conţinutul paginii. Ascunderea modulelor cookie de publicitate

   Companie           Domeniu           Politica de confidenţialitate         
   CXENSE             cxense.com        Vezi politica de confidenţialitate    
   gcks, gckp, _cX_segmentInfo, cx_profile_timeout, cx_profile_data
   Google DFP         google.com        Vezi politica de confidenţialitate    
   __gads, id, NID, SID, ANID, IDE, DSID, FLC, AID, TAID, exchange_uid, uid,
   _ssum, test_cookie, 1P_JAR, APISID, evid_0046, evid_0046-synced

   [ ] Accept toate fișierele cookie
   Trimite
   Vezi politica de confidențialitate
